{
    "Άατροξ": {
        "name": "Άατροξ",
        "region": "Γη των ρούνων",
        "image_url": "https://cmsassets.rgpub.io/sanity/images/dsfx7636/universe/da41f44e7ab5b24f336e8c6198e04fdb13ee5554-1920x1080.jpg?accountingTag=LoL",
        "champ_url": "https://universe.leagueoflegends.com/el_GR/champion/aatrox/",
        "lore": "Πολλές ιστορίες έχουν ακουστεί για τη Λεπίδα των Ντάρκιν, ακόμα και ότι είναι θεός ή δαίμονας. Λίγοι όμως ξέρουν το αληθινό του όνομα ή την ιστορία της πτώσης του.\nΣτα αρχαία χρόνια, πολύ καιρό πριν η άμμος καταπιεί την αυτοκρατορία, ένας πανίσχυρος Ήρωας της Σουρίμα στάθηκε μπροστά στον Ηλιακό Δίσκο για να γίνει η ενσάρκωση ενός —ξεχασμένου πλέον— ουράνιου ιδεώδους. Έγινε ένας από τους Εξυψωμένους, έχοντας για φτερά το χρυσό φως της αυγής και μια πανοπλία που έλαμπε σαν τον αστερισμό της ελπίδας που βρισκόταν πίσω από το μέγα πέπλο.\nΤο όνομά του ήταν Άατροξ. Σε κάθε ευγενή μάχη, ήταν στην πρώτη γραμμή. Ήταν τόσο ειλικρινής και τίμιος που οι άλλοι θεοί-πολεμιστές πάντα μαζεύονταν στο πλευρό του και δέκα χιλιάδες θνητοί της Σουρίμα ήταν ο στρατός που πάντα τον συνόδευε. Όταν η Σετάκα, η Εξυψωμένη πολεμίστρια-βασίλισσα, ζήτησε τη βοήθειά του ενάντια στην επαναστατημένη Ικάθια, ο Άατροξ υπάκουσε στο κάλεσμα χωρίς κανένα δισταγμό.\nΌμως, κανείς δεν είχε προβλέψει τα τρομακτικά πλάσματα που θα εξαπέλυαν οι επαναστάτες. Το Κενό, γρήγορα κατέλαβε τους Ικαθιανούς αφέντες του και άρχισε να κάνει σκόνη κάθε μορφή ζωής που έβρισκε στον δρόμο του.\nΜετά από χρόνια ολόκληρα απελπισμένων μαχών, ο Άατροξ και ο λαός του τελικά σταμάτησαν την στρεβλή προέλαση του Κενού και σφράγισαν τα μεγαλύτερα χάσματα. Αλλά όσοι Εξυψωμένοι επιβίωσαν, που αποκαλούνταν πια Ηλιογέννητοι, είχαν αλλάξει για πάντα από όσα είχαν ζήσει. Αν και η Σουρίμα είχε θριαμβεύσει, όλοι είχαν χάσει κάτι για να φτάσουν στη νίκη, ακόμα και ο ευγενής Άατροξ.\nΚαι σιγά-σιγά, ήρθε η πτώση της Σουρίμα, όπως συμβαίνει με όλες τις αυτοκρατορίες.\nΧωρίς μονάρχη για να υπερασπιστούν ή κάτι να απειλεί την ύπαρξή τους και να τους δοκιμάζει όπως το Κενό, ο Άατροξ και οι Ηλιογέννητοι άρχισαν να συγκρούονται μεταξύ τους και τελικά ο πόλεμος αυτός κατέστρεψε τον κόσμο τους. Οι θνητοί που προσπαθούσαν να ξεφύγουν από τη σύγκρουσή του τους αποκαλούσαν με ένα νέο, καθόλου κολακευτικό όνομα: Ντάρκιν.\nΜε τον φόβο ότι οι διεφθαρμένοι Εξυψωμένοι θα ήταν το ίδιο επικίνδυνοι με την εισβολή του Κενού για τη Γη των Ρούνων, οι Ταργκονιανοί αποφάσισαν να παρέμβουν. Λέγεται ότι η Όψη του Λυκόφωτος έδωσε στους θνητούς τη γνώση για να παγιδεύουν τους Ντάρκιν και η νεογέννητη Όψη του Πολέμου ένωσε τους ανθρώπους στη μάχη εναντίον τους. Ο πάντα ατρόμητος Άατροξ και ο στρατός του ήταν έτοιμοι και τους περίμεναν, μέχρι που την τελευταία στιγμή κατάλαβε ότι τον είχαν εξαπατήσει. Μια δύναμη, πιο ισχυρή από δέκα χιλιάδες νεκρούς ήλιους τον τράβηξε μέσα στο σπαθί που τον είχε συντροφέψει σε άπειρες μάχες και αιχμαλώτισε για πάντα την αθάνατη ψυχή του.\nΤο όπλο ήταν η φυλακή του, που σφράγισε μέσα του την συνείδησή του σε ένα ασφυκτικό, αιώνιο σκότος, στερώντας του ακόμα και τον ίδιο τον θάνατο. Για αιώνες πάλευε μέσα στην κολασμένη φυλακή, μέχρι τη στιγμή που κάποιος ανώνυμος θνητός ήταν αρκετά ανόητος ώστε να προσπαθήσει να χρησιμοποιήσει τη λεπίδα. Ο Άατροξ άρπαξε την ευκαιρία, επιβάλλοντας τη θέληση του και μια απομίμηση της παλιάς εμφάνισής του στον άτυχο θνητό, αν και όλο αυτό γρήγορα απομύζησε κάθε ζωή από το νέο σώμα.\nΣτα επόμενα χρόνια, ο Άατροξ βρήκε πολλούς ξενιστές —άντρες και γυναίκες με μεγάλη ζωτική δύναμη και αντοχή. Αν και στην κανονική ζωή του δεν σκάμπαζε και πολλά από μαγεία, έμαθε να παίρνει τον έλεγχο των θνητών σε μια στιγμή, ενώ στη διάρκεια της μάχης ανακάλυψε ότι μπορούσε να καταβροχθίσει πολλά θύματα ώστε η τρέχουσα μορφή του να γίνει πιο μεγάλη και ισχυρή.\nΟ Άατροξ ταξίδευε παντού, ψάχνοντας απελπισμένα κι ασταμάτητα να βρει έναν τρόπο να γυρίσει στην προηγούμενη, Εξυψωμένη μορφή. Όμως, ο γρίφος της λεπίδας θα έμενε για πάντα άλυτος και με τον καιρό κατάλαβε ότι δεν θα ελευθερωνόταν ποτέ από αυτή. Η σάρκα που έκλεβε και της άλλαζε σχήμα με τραχύ κι άξεστο τρόπο, άφηνε πια την αίσθηση αισχρής απομίμησης της παλιάς του δόξας, ένα κλουβί λίγο πιο μεγάλο από το σπαθί του. Στην καρδιά του φύτρωσε κι άλλη απελπισία και φθόνος. Οι ουράνιες δυνάμεις που κάποτε ενσάρκωνε είχαν σβήσει από τον κόσμο και είχαν περάσει στη λήθη.\nΜέσα στην απελπισία του, οργισμένος από την αδικία που ένιωθε ότι βίωνε, σκέφτηκε μια λύση που θα μπορούσε να γεννήσει μόνο το πειραγμένο μυαλό ενός φυλακισμένου. Αν δεν μπορούσε να καταστρέψει μόνος του τη λεπίδα και να ελευθερωθεί, τότε θα έπρεπε απλά να αναζητήσει τον όλεθρο.\nΤώρα πια, ο Άατροξ έχει έναν και μόνο ανελέητο στόχο, να φέρει τον πόλεμο και την καταστροφή σε κάθε σημείο του κόσμου. Κρέμεται από μια τυφλή ελπίδα: εάν μπορεί να φέρει όλη τη δημιουργία σε μια τελική μάχη, στην οριστική αποκάλυψη, όπου όλα, τα πάντα θα καταστραφούν, τότε, ίσως, μπορεί να έλθει και το τέλος της ύπαρξης της λεπίδας."
    },
    "Άιβερν": {
        "name": "Άιβερν",
        "region": "Ιονία",
        "image_url": "https://cmsassets.rgpub.io/sanity/images/dsfx7636/universe/0eefbfee5b5d494c950d5566f2cb093fa50e877a-1215x717.jpg?accountingTag=LoL",
        "champ_url": "https://universe.leagueoflegends.com/el_GR/champion/ivern/",
        "lore": ""
    },
    "Άλισταρ": {
        "name": "Άλισταρ",
        "region": "Γη των ρούνων",
        "image_url": "https://cmsassets.rgpub.io/sanity/images/dsfx7636/universe/c80ba28d8903e2279bca02b0d3b0192b11dc0f96-1215x717.jpg?accountingTag=LoL",
        "champ_url": "https://universe.leagueoflegends.com/el_GR/champion/alistar/",
        "lore": "Πολλοί πολιτισμοί έχουν αντισταθεί στην επέκταση της Νόξους, αλλά κανείς δεν άντεξε τόσο πολύ όσο οι φυλές των βουνών του Μεγάλου Φράγματος. Αν και είχαν αναλάβει την προστασία των χερσαίων εμπορικών οδών της αρχαίας πόλης του Ζάουν για ολόκληρους αιώνες, ποτέ τους δεν είχαν εμπλακεί στις ευρύτερες συγκρούσεις του Βάλοραν.\nΟ δοξασμένος πολεμιστής Άλισταρ απολάμβανε τον σεβασμό όλων των φυλών. Ο βροντερός βρυχηθμός του μπορούσε να τρέψει σε φυγή ακόμα και τους πιο θαρραλέους παρείσακτους και μόνο οι αφελείς τολμούσαν να τον αντιμετωπίσουν στο πεδίο της μάχης. Ωστόσο, ο ίδιος υποστήριζε πάντοτε την ειρηνική οδό στις συνελεύσεις της φυλής του και παρότρυνε τους συντοπίτες του να βελτιώσουν τις σχέσεις τους με τους υπόλοιπους λαούς των θνητών. Δεν ήταν λίγοι αυτοί που θεωρούσαν τους μινώταυρους ελαφρώς πιο πολιτισμένους από τα ζώα και αυτή η αντίληψη δυσκόλευε οποιαδήποτε επικοινωνία και τους ανάγκαζε να διατηρούν τις αποστάσεις τους.\nΤότε τους προσέγγισαν οι Νοξιανοί και τους υποσχέθηκαν κάτι καλύτερο. Η απεσταλμένη τους, η ηγέτιδα του Οίκου Τεβάιν, δήλωσε ότι η αυτοκρατορία ήταν έτοιμη να καταλάβει το Μπάσιλικ, μια παραλιακή πόλη στα ανατολικά. Όμως, ισχυρίστηκε ότι οι δυνάμεις της Νόξους δεν μπορούσαν να φέρουν εις πέρας την αποστολή τους χωρίς τη βοήθεια των μεγάλων ορεινών φυλών και ζήτησε να γίνουν διαπραγματεύσεις σε ουδέτερο έδαφος.\nΠολλοί από τους μινώταυρους δήλωσαν την πρόθεσή τους να αποδεχτούν την προσφορά της. Η συμμαχία με τη Νόξους ήταν ο ιδανικός τρόπος για να αποκτήσουν επιτέλους την ισχύ και την αναγνώριση που αναζητούσαν.\nΩστόσο, ο Άλισταρ διατηρούσε τις αμφιβολίες του. Τα τελευταία χρόνια είχε έρθει σε επαφή πολλές φορές με τους ανιχνευτές της Νόξους και γνώριζε ότι ήταν ένας πανούργος και διπρόσωπος λαός. Γι' αυτόν τον λόγο, η φυλή του αποφάσισε να τον στείλει στη συνάντηση με τους Τεβάιν, μαζί με πενήντα επίλεκτους πολεμιστές, με την εντολή να απορρίψει τη συμμαχία. Ό,τι και αν αποφάσιζαν οι άλλες φυλές, ο Άλισταρ ήταν αποφασισμένος να μην δηλώσει υποταγή σε κάποιον «Μέγα Στρατηγό» στην άλλη άκρη του κόσμου.\nΠαρόλο που έφεραν τα λάβαρα της ειρήνης, ο Άλισταρ και η φυλή του προδόθηκαν.\nΟι μεγαλύτερες φυλές είχαν ορκιστεί ήδη πίστη στη Νόξους και οι απεσταλμένοι τους στράφηκαν αμέσως κατά του Άλισταρ όταν δήλωσε την πρόθεσή του. Η μάχη ήταν σύντομη και αιματηρή και ο Άλισταρ κατάφερε να σκοτώσει τη Λαίδη Τεβάιν συνθλίβοντας το κρανίο της με τα γυμνά του χέρια... αλλά τελικά ο ίδιος και οι πολεμιστές του που είχαν μείνει ζωντανοί βρέθηκαν να βαδίζουν αλυσοδεμένοι προς τη μακρινή πρωτεύουσα της Νόξους, με την κατηγορία της υποκίνησης εξέγερσης.\nΟι άτυχοι μινώταυροι καταδικάστηκαν να πολεμήσουν για τη ζωή τους στις αρένες των Τιμωρών, στο πλαίσιο της αιματηρής γιορτής του Σφαγείου.\nΌταν άκουσε το αιμοδιψές πλήθος που ούρλιαζε στις κερκίδες, ο Άλισταρ λύγισε από τη φρίκη που ένιωσε μέσα του. Παρακάλεσε τους συντρόφους του να μην αντισταθούν, να μην χαρίσουν στους Νοξιανούς το φρικτό θέαμα που τόσο λαχταρούσαν…\nΌταν η γιορτή έφτασε στο τέλος της, μετά από είκοσι μία μέρες, ο Άλισταρ ήταν ο μόνος που είχε μείνει ζωντανός από τα μέλη της φυλής του. Αναγκασμένος να πολεμά τον έναν Τιμωρό μετά τον άλλον, με το πλήθος να του πετάει πέτρες και σαπισμένα φρούτα, ο Άλισταρ παραδόθηκε ολοκληρωτικά στο θηρίο που έκρυβε μέσα του. Συνέχισε να σκοτώνει, ξανά και ξανά, μέχρι που το αίμα έβαψε ακόμα και τις αναμνήσεις από την πατρίδα του.\nΌταν γνώρισε την Αγέλια, μία από τις υπηρέτριες της αρένας, ο Άλισταρ είχε ξεπέσει στο ταπεινότερο σημείο της ύπαρξής του. Την πρώτη φορά που την είδε, άρχισε να μουγκρίζει και να πέφτει επάνω στα κάγκελα του κλουβιού του, γιατί περίμενε ότι θα τον αντιμετώπιζε με τρόμο ή περιφρόνηση, όπως και οι υπόλοιποι, αλλά η Αγέλια τον αιφνιδίασε με την αντίδρασή της.\nΕρχόταν να τον δει κάθε μέρα και του μιλούσε ευγενικά και με σεβασμό, μέχρι που άρχισε και ο ίδιος να της συμπεριφέρεται με τον ίδιο τρόπο. Η Αγέλια είχε χάσει κι αυτή την πατρίδα της από τη Νόξους και δεν άντεχε άλλο όλο αυτό το αίμα και το μαρτύριο που έβλεπε γύρω της. Ζήτησε από τον Άλισταρ να φύγουν μαζί από την πρωτεύουσα όλου αυτού του μίσους. Του ψιθύριζε τα σχέδιά της μέσα από τα κάγκελα και για πρώτη φορά μετά από χρόνια, ο Άλισταρ διαπίστωσε ότι μπορούσε να θυμάται και πάλι την πατρίδα, χωρίς να βασανίζεται από τα γεγονότα που οδήγησαν στον χαμό της.\nΜια νύχτα, η Αγέλια έφερε στον Άλισταρ το κλειδί για το κελί του. Είχε θυσιάσει τόσα πολλά για να τον βοηθήσει να δραπετεύσει και ο Άλισταρ ορκίστηκε ότι θα της το ξεπλήρωνε στο δεκαπλάσιο.\nΟι δυο τους έφυγαν τρέχοντας για το ποτάμι, όπου τους περίμενε ένα φορτηγό πλοίο. Όμως, την ώρα της επιβίβασής τους, Νοξιανοί πράκτορες επιτέθηκαν από τις σκιές. Ο Άλισταρ όρμησε αμέσως στη μάχη, τυφλωμένος από οργή. Μέσα στη λύσσα της μάχης, δεν άκουσε την Αγέλια που του φώναζε ξανά και ξανά.\nΌταν η μάχη τελείωσε, οι πράκτορες κείτονταν αιμόφυρτοι στα πόδια του Άλισταρ —αλλά το πλοίο είχε σαλπάρει... και η Αγέλια μαζί του. Χωρίς άλλη επιλογή, τράβηξε προς τον Νότο, με τα πόδια. Έψαξε παντού, αλλά δεν κατάφερε να βρει πουθενά τη νεαρή υπηρέτρια. Την είχαν αιχμαλωτίσει; Άραγε ήταν ζωντανή; Δεν υπήρχαν ίχνη που μπορούσε να ακολουθήσει.\nΜερικές εβδομάδες αργότερα, ένα πραξικόπημα τράνταξε συθέμελα ολόκληρη τη σκοτεινή αυτοκρατορία, με αποτέλεσμα να ξεχαστεί η απόδραση του μινώταυρου από την αρένα.\nΤώρα, ο Άλισταρ ταξιδεύει μόνος του, όσο πιο διακριτικά και ανώνυμα μπορεί, υποδαυλίζοντας την αντίσταση κατά της Νόξους στα κατεχόμενα εδάφη, ενώ μάχεται για να υπερασπιστεί τους αδικημένους και τους κατατρεγμένους αυτού του κόσμου. Μόνο όταν απαλλαγεί επιτέλους από το βάρος της ντροπής που φωλιάζει στην καρδιά του και καταφέρει να ανταποδώσει κάθε πράξη βίας και καλοσύνης, τότε και μόνο τότε θα επιστρέψει ο Άλισταρ στα βουνά, αφήνοντας πίσω την οργή του.\nΚαι δεν ξεχνά ποτέ, σε κάθε πόλη που επισκέπτεται, να ρωτά για την Αγέλια."
    },
    "Άνι": {
        "name": "Άνι",
        "region": "Γη των ρούνων",
        "image_url": "https://cmsassets.rgpub.io/sanity/images/dsfx7636/universe/1ef1763d5ea8eea5c5661a362571cbf655c4b716-1215x717.jpg?accountingTag=LoL",
        "champ_url": "https://universe.leagueoflegends.com/el_GR/champion/annie/",
        "lore": ""
    },
    "Άρι": {
        "name": "Άρι",
        "region": "Ιονία",
        "image_url": "https://cmsassets.rgpub.io/sanity/images/dsfx7636/universe/0619a0db80701ccb952027a51bcfea713ea9f75f-1215x717.jpg?accountingTag=LoL",
        "champ_url": "https://universe.leagueoflegends.com/el_GR/champion/ahri/",
        "lore": "Για το μεγαλύτερο μέρος της ζωής της η προέλευση της Άρι ήταν ένα μυστήριο για εκείνη. Η ιστορία της φυλής Βαστάγια στην οποία ανήκει είχε σχεδόν χαθεί, πέρα από τα δίδυμα πετράδια που κουβαλάει όλη της τη ζωή.\nΟι πρώτες αναμνήσεις της Άρι είναι να τρέχει μαζί με τις αρκτικές αλεπούδες στις βόρειες εκτάσεις του Σον-Ζαν. Παρ' όλο που γνώριζε ότι δεν ήταν σαν κι αυτές, εκείνες τη θεωρούσαν κάτι σαν αδερφή ψυχή τους και τη δέχτηκαν στην αγέλη τους.\nΌσο ζούσε ως άγριο, αρπακτικό ζώο, η Άρι ένιωθε ότι είχε μια ιδιαίτερα στενή σχέση με τα δάση γύρω της. Με τον καιρό, συνειδητοποίησε ότι ο δεσμός που ένιωθε ήταν η μαγεία των Βαστάγια που έρεε μέσα της, αλλά και το βασίλειο των πνευμάτων, στην άλλη πλευρά αυτής της ζωής. Καθώς δεν είχε κανέναν να τη διδάξει, η Άρι έμαθε να χρησιμοποιεί αυτήν τη δύναμη με τους δικούς της τρόπους, συνήθως για να βελτιώσει τα αντανακλαστικά της όταν κυνηγούσε τη λεία της. Ανακάλυψε ότι, αν ήταν προσεκτική και αρκετά κοντά στον στόχο της, μπορούσε να ηρεμήσει ένα πανικόβλητο ελάφι και να το κάνει να παραμείνει γαλήνιο και ατάραχο, ενώ τα μέλη της αγέλης βύθιζαν τα δόντια τους στη σάρκα του.\nΓια την Άρι, ο κόσμος των θνητών φάνταζε εξίσου μακρινός και επικίνδυνος όσο και για τις αρκτικές αλεπούδες. Όμως, ένιωθε μια παράξενη έλξη προς τους θνητούς που δεν μπορούσε να εξηγήσει. Οι άνθρωποι, ιδιαίτερα, ήταν ακαλλιέργητα, δύστροπα πλάσματα… και όταν μια ομάδα κυνηγών κατασκήνωσε κοντά στα λημέρια της αγέλης, η Άρι τούς παρακολουθούσε από μακριά καθώς έκαναν την αιματηρή δουλειά τους.\nΌταν ένας από αυτούς τραυματίστηκε από ένα αδέσποτο βέλος, η Άρι ένιωσε τη ζωή του να τον εγκαταλείπει. Χωρίς καμιά άλλη εμπειρία, πέρα από το ένστικτο του κυνηγού, απορρόφησε τη ζωτική ενέργεια που έβγαινε από το σώμα του και ένιωσε την ευχαρίστηση να την πλημμυρίζει. Αμέσως, ήρθαν στο μυαλό της εικόνες από τη ζωή του— η αγαπημένη του που είχε χαθεί στη μάχη και τα παιδιά του που είχε αφήσει πίσω, όταν ήρθε στον Βορρά. Η Άρι άλλαξε διακριτικά τα συναισθήματα του κυνηγού από φόβο σε θλίψη και έπειτα σε χαρά και τον παρηγόρησε δημιουργώντας στο μυαλό του την εικόνα ενός ηλιόλουστου λιβαδιού, μέχρι που κατέληξε.\nΜετά από αυτό το συμβάν, η Άρι διαπίστωσε ότι πλέον μπορούσε να μιλάει άνετα τη γλώσσα των ανθρώπων, σαν να τη θυμόταν από κάποιο παλιό όνειρο. Κατάλαβε αμέσως ότι είχε έρθει η ώρα να φύγει από την αγέλη.\nΠαραμένοντας στις παρυφές της κοινωνίας ένιωθε πιο ζωντανή από ποτέ. Μέσα της, εξακολουθούσε να είναι κυνηγός, αλλά τώρα έπρεπε να διαχειριστεί έναν ορυμαγδό από νέες εμπειρίες, συναισθήματα, ήθη και έθιμα από όλη την Ιονία. Αλλά και οι θνητοί έμοιαζαν να ενδιαφέρονται για εκείνη και δεν δίσταζε να εκμεταλλευτεί συχνά τη γοητεία που τους ασκούσε για να απορροφήσει τη ζωτική τους ενέργεια. Μάγευε τα θύματά της με εικόνες εκθαμβωτικής ομορφιάς, ψευδαισθήσεις άσβεστου πόθου και, μερικές φορές, με γκρίζα όνειρα ανείπωτης θλίψης.\nΜεθούσε με αναμνήσεις που δεν ήταν δικές της και την ενθουσίαζε να βάζει τέλος στις ζωές τους, παρ' όλο που ένιωθε τη θλίψη και την οδύνη που προκαλούσε στα θύματά της. Ένιωθε την καρδιά της να ραγίζει, αλλά και να φτερουγίζει με έντονα συναισθήματα που ήθελε τόσο πολύ να ξαναζήσει. Ένιωθε ότι έχανε τον έλεγχο του εαυτού της, αλλά όταν προσπαθούσε να σταματήσει γινόταν ολοένα και πιο αδύναμη, μέχρι που δεν μπορούσε να αντισταθεί άλλο και ξεκινούσε τον κύκλο πάλι από την αρχή… \nΜε τον καιρό άρχισε να βλέπει τον εαυτό της όπως τον έβλεπαν οι θνητοί: ως ένα τέρας.\nΏσπου μια μέρα συναντήθηκε τυχαία με έναν καλλιτέχνη, καθώς εκείνη ήταν σκυμμένη πάνω από έναν άντρα απορροφώντας τη ζωτική του ενέργεια. Εκεί που άλλοι θα έτρεχαν, εκείνος έμεινε, προσφέροντας τη ζωτική του ενέργεια με αντάλλαγμα την καρδιά της. Για πρώτη φορά στη ζωή της, η Άρι επέτρεψε στον εαυτό της να αγαπήσει και να αγαπηθεί, απόλυτα και ολοκληρωτικά.\nΟι μέρες τους κυλούσαν με ζεστασιά και γέλιο, με την Άρι να περιορίζει την πείνα της τρεφόμενη από τον αγαπημένο της. Ήταν πραγματικά ευτυχισμένη... ώσπου έχασε τον έλεγχο και απορρόφησε όλη τη ζωτική ενέργεια του αγαπημένου της.\nΗ Άρι βυθίστηκε στην απόγνωση, με τη θλίψη της να την κατατρώει καθώς πενθούσε για την απώλεια του πρώτου και μοναδικού ατόμου που αγάπησε ποτέ πραγματικά. Του πρώτου και μοναδικού ατόμου που την αγάπησε ποτέ πραγματικά. Απομακρυνόμενη ακόμα περισσότερο από την ανθρώπινη κοινωνία, κυριεύτηκε από την επιθυμία να μάθει περισσότερα για την προέλευσή της, ελπίζοντας ότι αυτό θα τη βοηθούσε να ελέγξει τις ικανότητές της.\nΜε τις δύο ηλιόπετρές της στα χέρια, ξεκίνησε την αναζήτηση άλλων πλασμάτων σαν και εκείνη, σε ένα ταξίδι στο οποίο θα άφηνε πίσω της την Ιονία και θα γύριζε όλη την Γη των Ρούνων,οδηγώντας την τελικά στην ανακάλυψη των προγόνων της, των Βεσανί, μιας φυλής των Βαστάγια που έφερε καινοτομία και μαγεία στον κόσμο πριν εξαφανιστεί.\nΕμπνευσμένη από τις αναμνήσεις τους, η Άρι έχει ξεκινήσει ένα ταξίδι στον κόσμο αναζητώντας τα απομεινάρια των Βεσάνι. Ελπίζει να συνεχίσει την κληρονομιά τους στο μέλλον, φέρνοντας καλό στον κόσμο όπως εκείνοι. Απελευθερωμένη πλέον από το μεγάλο βάρος των τύψεών της, ελπίζει να αφήσει επιτέλους πίσω της τις κλεμμένες αναμνήσεις της και να δημιουργήσει νέες η ίδια."
    },
    "Έβελιν": {
        "name": "Έβελιν",
        "region": "Γη των ρούνων",
        "image_url": "https://cmsassets.rgpub.io/sanity/images/dsfx7636/universe/2f8ee3f69973dd73de75eb3367d5d8efadf4a5d7-1920x1133.jpg?accountingTag=LoL",
        "champ_url": "https://universe.leagueoflegends.com/el_GR/champion/evelynn/",
        "lore": "Στις βαθύτερες ρωγμές της Γης των Ρούνων, η δαιμόνισσα Έβελιν αναζητά το επόμενο θύμα της. Προσελκύει τα θύματά της με τη σαγηνευτική εμφάνιση μιας χυμώδους γυναίκας, αλλά όταν η λεία της υποκύψει στη γοητεία της, η Έβελιν αποκαλύπτει την πραγματική της μορφή. Στη συνέχεια, βασανίζει αλύπητα το θύμα της, ενώ αυτή ηδονίζεται με τον πόνο του. Για τη δαιμόνισα, αυτά τα περιστατικά είναι αθώες, ευκαιριακές σχέσεις. Για τους υπόλοιπους κατοίκους της Γης των Ρούνων, είναι ανατριχιαστικές ιστορίες λαγνείας που υπογραμμίζουν με τον πιο εμφατικό τρόπο τους κινδύνους του ανεξέλεγκτου πόθου.\nΗ Έβελιν δεν ήταν πάντα μια τόσο ικανή κυνηγός. Όταν ήρθε στη ζωή πριν από αμέτρητους αιώνες, ήταν ένα αρχέγονο, άμορφο και οριακά νοήμον πλάσμα. Μια λανθάνουσα σκιά που απλώς υπήρχε, αδιάφορη και ανεπηρέαστη από οποιοδήποτε ερέθισμα. Αν δεν υπήρχε ο πόλεμος που συντάραξε ολόκληρο τον κόσμο, μπορεί να έμενε για πάντα σε αυτή την κατάσταση. Όμως οι Πόλεμοι των Ρούνων, όπως έγιναν γνωστοί αργότερα, προκάλεσαν τέτοιο ανείπωτο πόνο και οδύνη σε τόσο μεγάλο μέρος του πληθυσμού που άλλαξαν την ίδια την υφή του κόσμου.\nΚαθώς τα συναισθήματα της απόγνωσης, της δυστυχίας και της απώλειας άρχισαν να εξαπλώνονται στη Γη των Ρούνων, η σκιά άρχισε να αντιδρά. Το απόλυτο τίποτα που είχε συνηθίσει τόσο καιρό είχε δώσει τη θέση του στα σπασμωδικά σκιρτήματα ενός βασανισμένου κόσμου. Το πλάσμα ένιωσε ένα ρίγος να το διαπερνά.\nΚαθώς οι Πόλεμοι των Ρούνων κλιμακώνονταν, το μαρτύριο του κόσμου έγινε τόσο έντονο που η σκιά ένιωσε να μην αντέχει άλλο. Άρχισε να απορροφά όλη την οδύνη της Γης των Ρούνων, μια διαδικασία που της προκαλούσε ανείπωτη ευχαρίστηση. Αυτή η αίσθηση της ευχαρίστησης συνέχισε να τρέφει το πλάσμα σε βάθος χρόνου, μέχρι που μεταμορφώθηκε σε κάτι ανώτερο. Έγινε μια δαιμόνισα, ένα αχόρταγο πνευματικό παράσιτο που τρεφόταν με τα πιο ταπεινά συναισθήματα του ανθρώπου.\nΌμως, όταν οι πόλεμοι έφτασαν κάποια στιγμή στο τέλος τους, ο κόσμος έπαψε να υποφέρει τόσο πολύ και η δαιμόνισσα κυριεύτηκε από απελπισία. Η μοναδική ευχαρίστηση που γνώριζε προερχόταν από τη δυστυχία άλλων πλασμάτων. Χωρίς τον πόνο τους, δεν ένιωθε τίποτα, όπως και στις πρώτες μέρες της ζωής της.\nΑφού ο κόσμος δεν μπορούσε να της προσφέρει το μαρτύριο που χρειαζόταν για να διατηρήσει τη μορφή της, η δαιμόνισα αποφάσισε να το προκαλέσει αυτή. Θα βασάνιζε η ίδια τα θύματά της, για να ζήσει ξανά την ίδια έκσταση.\nΌμως στην αρχή της ήταν πολύ δύσκολο να κυνηγήσει τη λεία της. Όταν έπαιρνε τη μορφή της σκιάς μπορούσε να κινείται απαρατήρητη, αλλά για να αγγίξει έναν άνθρωπο έπρεπε να πάρει υλική υπόσταση. Προσπάθησε πολλές φορές να δημιουργήσει ένα απτό σώμα από τη σκιώδη σάρκα της, αλλά όλες της οι προσπάθειες είχαν τερατώδη αποτελέσματα, με αποτέλεσμα να προκαλεί τον τρόμο και να διώχνει μακριά τη λεία της.\nΗ δαιμόνισα συνειδητοποίησε ότι έπρεπε να πάρει μια μορφή που θα ήταν ευχάριστη για τους ανθρώπους, μια μορφή που δεν θα τους έκανε απλώς να πέσουν στα νύχια της, αλλά θα τους πρόσφερε την έκσταση που λαχταρούσαν στις πιο ενδόμυχες επιθυμίες τους, ώστε ο πόνος τους να γίνει ακόμη πιο γλυκός.\nΑόρατη μέσα στις σκιές, άρχισε να παρατηρεί προσεκτικά τα υποψήφια θύματά της. Προσάρμοσε τη σάρκα της στις επιθυμίες τους, έμαθε να λέει αυτό που ήθελαν να ακούσουν και να κινείται με τρόπο που έβρισκαν ακαταμάχητο.\nΜέσα σε λίγες μόνο εβδομάδες, η δαιμόνισα είχε τελειοποιήσει τη μορφή της, γοητεύοντας δεκάδες θύματα που βασάνιζε μετά μέχρι θανάτου. Όμως, όσο και αν απολαμβάνει τη γλυκιά ηδονή του μαρτυρίου που προκαλεί στα θύματά της, η ανάγκη της δεν ικανοποιείται ποτέ. Οι επιθυμίες των ανθρώπων είναι τόσο μικρές και σβήνουν τόσο σύντομα. Ο πόνος τους είναι πολύ φευγαλέος και δεν μπορεί να της προσφέρει κάτι περισσότερο από μικρές δόσεις ευχαρίστησης, οι οποίες μετά βίας της αρκούν μέχρι να τραφεί ξανά.\nΠοθεί όσο τίποτε άλλο την ημέρα που θα καταφέρει να βυθίσει στο χάος ολόκληρο τον κόσμο για να ξαναζήσει μια ζωή αγνής αγαλλίασης."
    },
    "Έζρεαλ": {
        "name": "Έζρεαλ",
        "region": "Πιλτόβερ",
        "image_url": "https://cmsassets.rgpub.io/sanity/images/dsfx7636/universe/6d2749153a330bca0d30d7cb2cef9e4d7bc6c475-1920x1094.jpg?accountingTag=LoL",
        "champ_url": "https://universe.leagueoflegends.com/el_GR/champion/ezreal/",
        "lore": "Γεννημένος και μεγαλωμένος σε μια εύπορη γειτονιά του Πιλτόβερ, ο Έζρεαλ ήταν ένα παιδί γεμάτο περιέργεια. Οι γονείς του ήταν γνωστοί αρχαιολόγοι, άρα είχε συνηθίσει τη διαρκή τους απουσία από το σπίτι και συχνά ονειρευόταν να ταξιδέψει κάποτε μαζί τους. Λάτρευε να ακούει τις περιπετειώδεις ιστορίες τους και μοιραζόταν την επιθυμία τους να συμπληρώσουν όλα τα κενά του χάρτη.\nΟι γονείς του τον άφηναν συχνά υπό την επιμέλεια του θείου του, του σεβαστού καθηγητή Λυμέρε. Στον καθηγητή δεν άρεσε να πρέπει να τσακώνεται με ένα τόσο απερίσκεπτο και ανυπάκουο παιδί και, για να ελαφρύνει το βάρος αυτό, ανέθεσε στους πιο αυστηρούς δασκάλους να τον διδάξουν χαρτογραφία, μαγοτεχνική μηχανική και την αρχαία ιστορία της Γης των Ρούνων. Αλλά το αγόρι είχε ταλέντο στο να απορροφά γνώσεις και πληροφορίες και θεωρούσε τη μελέτη χάσιμο χρόνου. Περνούσε τα τεστ εύκολα και με λίγη ή καθόλου προετοιμασία, εξοργίζοντας τον θείο του και δίνοντας στον εαυτό του περισσότερο χρόνο να τριγυρνά στις εγκαταστάσεις του πανεπιστημίου. Ο Έζρεαλ απολάμβανε να ξεγλιστρά από τους φύλακες του πανεπιστημίου και να περιηγείται με ευκολία στα δαιδαλώδη τούνελ κάτω από τις αίθουσες διαλέξεων και στις οροφές της βιβλιοθήκης. Ακόνιζε τις ικανότητές του στην παραβίαση κλειδαριών, τρυπώνοντας στα γραφεία των καθηγητών του για να αλλάξει θέση στα πράγματά τους για την πλάκα του.\nΌποτε επέστρεφαν οι γονείς του στο Πιλτόβερ, ο πατέρας του συγκεκριμένα του διηγούνταν τα όσα είχαν δει και τα σχέδιά τους για τις μελλοντικές τους εξερευνήσεις —μία από τις οποίες ήταν η πιο φιλόδοξη και μυστική έως τότε, η ανακάλυψη της τοποθεσίας του χαμένου τάφου του Νέ'Ζουκ, ενός Σουριμανού τύραννου, ο οποίος λεγόταν ότι μπορούσε να τηλεμεταφερθεί στη στιγμή από ένα σημείο στο άλλο. Ο πατέρας του Έζρεαλ αστειευόταν ότι, αν μπορούσε να μάθει τη μαγεία πίσω από τις δυνατότητες του Νέ'Ζουκ, όπου και να βρισκόταν, θα μπορούσε να έρχεται κάθε βράδυ για δείπνο στο Πιλτόβερ.\nΚαθώς το αγόρι μεγάλωνε, οι επισκέψεις των γονιών του γίνονταν όλο και πιο αραιές, μέχρι που μια χρονιά δεν επέστρεψαν καθόλου. Ο καθηγητής Λυμέρε είπε στον Έζρεαλ με μεγάλη του λύπη ότι οι γονείς του είχαν μάλλον πεθάνει, κάπου στην έρημο.\nΌμως ο Έζρεαλ ήταν πεπεισμένος ότι η οικογένειά του ήταν ακόμη κάπου ζωντανή. Ήταν υπερβολικά προσεκτικοί με τις προετοιμασίες τους. Ήταν σίγουρα ακόμα ζωντανοί, κάπου εκεί έξω...\nΠαρατώντας τις απρόθυμες μελέτες του, ο πολλά υποσχόμενος εξερευνητής αποφάσισε να ανακαλύψει την αλήθεια μόνος του. Ήξερε, ότι αν υπήρχε οποιαδήποτε ελπίδα να βρει τη μητέρα και τον πατέρα του, έπρεπε να ξεκινήσει από το τελευταίο μέρος που είχαν αναζητήσει οι γονείς του: τον χαμένο τάφο του Νέ'Ζουκ. Ο Έζρεαλ συγκέντρωνε για βδομάδες προμήθειες από το πανεπιστήμιο: ουράνιους χάρτες, μεταφράσεις ρουνικών ιερογλυφικών, λεπτομερείς οδηγούς για πρακτικές ταφής στην Αρχαία Σουρίμα και ένα ζευγάρι προστατευτικά γυαλιά. Αφού άφησε ένα αποχαιρετιστήριο σημείωμα στον θείο του, τρύπωσε σε ένα πλοίο που μετέφερε προμήθειες στη Νασραμαέ, την πόλη-λιμάνι της Σουρίμα.\nΑκολουθώντας τις λεπτομερείς σημειώσεις της μητέρας του, διάνυσε τη Μεγάλη Σάι με ένα καραβάνι εμπόρων που κατευθυνόταν νότια. Για μήνες ταξίδευε σε ερειπωμένες σπηλιές στα βάθη της άμμου, απολαμβάνοντας την ατέλειωτη ελευθερία του αγνώστου, καθώς χάρασσε την πορεία του μέσα από αρχαίες κατακόμβες και διέφευγε από ανείπωτες παγίδες που φυλούσαν κρυφές κάμαρες. Με κάθε του βήμα, ο Έζρεαλ φανταζόταν ότι ακολουθούσε την πορεία των γονιών του, πλησιάζοντας ολοένα στη λύση του μυστηρίου της εξαφάνισής τους.\nΚαι τελικά, κατάφερε αυτό που δεν είχαν μπορέσει εκείνοι. Κάτω από ένα μαυσωλείο ενός ανώνυμου αυτοκράτορα, ανακάλυψε τον τάφο του Νέ'Ζουκ.\nΗ μεγάλη σαρκοφάγος κείτονταν άδεια, εκτός από ένα γυαλιστερό χάλκινο γάντι, με έναν λαμπερό κρύσταλλο στο κέντρο του. Την στιγμή που ο Έζρεαλ το ακούμπησε, ο τάφος ξεκίνησε να καταρρέει προς τα μέσα, με ύπουλες παγίδες και θαλάμους που είχαν τοποθετηθεί τριγύρω του πριν από χιλιάδες χρόνια. Χωρίς δεύτερη σκέψη, φόρεσε το γάντι και χρησιμοποίησε τη δύναμη του για να ξεφύγει, τηλεμεταφέροντας τον εαυτό του εκατοντάδες μέτρα μακριά προς μια κρυμμένη είσοδο, πριν το κτίριο καταρρεύσει, αφήνοντας πίσω του μόνο άμμο και σκόνη.\nΠαίρνοντας βαθιές ανάσες, ο Έζρεαλ κοίταξε το γάντι στο χέρι του που βούιζε ρυθμικά με τον χτύπο της καρδιάς του. Μπορούσε να νιώσει ότι διοχέτευε και ενίσχυε το ίδιο του το είναι. Έτσι διαπίστωσε ότι το γάντι αυτό ήταν ένα τρομερό όπλο μιας ξεχασμένης εποχής. Ένα όπλο σχεδιασμένο για έναν θεό-πολεμιστή της Σουρίμα και το τέλειο εργαλείο για έναν εξερευνητή.\nΛίγο μετά την επιστροφή του στο Πιλτόβερ, ο Έζρεαλ πήγαινε από τη μία περιπέτεια στην άλλη. Από χαμένες πόλεις σε μυστικιστικούς ναούς, η εξαιρετική του ικανότητα στην εύρεση θησαυρών τον οδήγησε σε μέρη που καθηγητές πανεπιστημίου μπορούσαν μόνο να αναγνωρίζουν από χάρτες, πράγμα που έκανε τη φήμη του να μεγαλώνει όλο και περισσότερο. Φυσικά, στο μυαλό του Έζρεαλ, αυτές οι φήμες σπάνια εξέφραζαν το πραγματικό εύρος και την κλίμακα των κατορθωμάτων του... αλλά όλα αυτά του έδωσαν μια ιδέα. Αν μπορούσε να κάνει το όνομά του ξακουστό ως ο μεγαλύτερος εξερευνητής της Γης των Ρούνων, τότε οι γονείς του σίγουρα θα επέστρεφαν για να τον βρουν αυτοπροσώπως.\nΑπό τα αδάμαστα σύνορα της Νόξους και της Ντεμάσια, μέχρι και τα βρομερά βάθη του Ζάουν και τις παγωμένες εκτάσεις του Φρέλιορντ, ο Έζρεαλ κυνηγά τη φήμη και τη δόξα, ανακαλύπτοντας χαμένα κειμήλια και λύνοντας ιστορικούς γρίφους. Μερικοί μπορεί να διαφωνούν με τις λεπτομέρειες των ανέκδοτών του ή να μην βρίσκουν τις μεθόδους του σωστές, αλλά ποτέ δεν δίνει απάντηση στην γκρίνια των άλλων.\nΞεκάθαρα, απλά ζηλεύουν."
    },
    "Έκκο": {
        "name": "Έκκο",
        "region": "Ζάουν",
        "image_url": "https://cmsassets.rgpub.io/sanity/images/dsfx7636/universe/582abd081125c2ef8f47609bc42a9f1bb71782fb-1215x717.jpg?accountingTag=LoL",
        "champ_url": "https://universe.leagueoflegends.com/el_GR/champion/ekko/",
        "lore": "Γεννημένος με το χάρισμα της εξαιρετικής νοημοσύνης, ο Έκκο κατασκεύαζε απλές μηχανές πριν καν μπουσουλήσει. Οι γονείς του, η Ίννα και ο Γουάιεθ, έδωσαν όρκο να προσφέρουν στον γιο τους μια καλή ανατροφή, καθώς πίστευαν ότι η μόλυνση και η εγκληματικότητα του Ζάουν δεν πρόσφεραν το κατάλληλο περιβάλλον για να μεγαλώσει το παιδί τους —o Έκκο άξιζε τον πλούτο και τις ευκαιρίες που μπορούσε να προσφέρει το Πιλτόβερ. Καθώς μεγάλωνε, ο Έκκο έβλεπε τους γονείς του να εργάζονται σκληρά υπό επικίνδυνες συνθήκες σε πνιγηρά εργοστάσια και να γερνάνε πριν από την ώρα τους. Αμείβονταν με μισθούς πείνας από τους άπληστους εργοστασιάρχες, ενώ οι υπερόπτες αγοραστές από το Πιλτόβερ έβγαζαν τεράστια κέρδη από την εργασία τους.\nΠίστευαν και οι δύο ότι οι κόποι τους θα δικαιώνονταν, αν ο γιος τους κατάφερνε μια μέρα να ζήσει στην πόλη που ορθωνόταν από πάνω τους.\nΟ Έκκο, όμως, δεν συμμεριζόταν αυτή τη λογική. Παρά τα προβλήματα του, το Ζάουν ήταν ένα μέρος δυναμικό, γεμάτο ενέργεια και ανεξερεύνητες δυνατότητες. Ο λαός του Ζάουν ήταν εργατικός, εφευρετικός και μπορούσε να προσαρμοστεί σε κάθε περίσταση, δημιουργώντας τις ιδανικές συνθήκες για να ανθίσει η καινοτομία. Ήταν ένας λαός που είχε δημιουργήσει μια ακμάζουσα κουλτούρα μέσα από την καταστροφή και ευημερούσε εκεί όπου άλλοι θα είχαν αφανιστεί. Αυτό το πνεύμα γοήτευε τον Έκκο και τον έκανε να αφιερώσει τα νεανικά του χρόνια στην ανεξέλεγκτη καινοτομία και την ανάπτυξη νέων εφευρέσεων.\nΑλλά δεν ήταν μόνος του. Έκανε παρέα με ατίθασα ορφανά, ανήσυχους φυγάδες και δυναμικούς τυχοδιώκτες. Πολλοί Ζαουνίτες προτιμούσαν να στέλνουν τα παιδιά τους να μάθουν κάποια τέχνη, αντί να τους προσφέρουν τυπική μόρφωση. Όμως, αυτά τα «Χαμένα Παιδιά του Ζάουν» δεν είχαν ούτε το ένα, ούτε το άλλο: μοναδική τους πηγή μόρφωσης ήταν οι δαιδαλώδεις δρόμοι της πόλης. Περνούσαν τις μέρες τους με την ανεμελιά και την επιπολαιότητα της νεότητας —οργάνωναν αγώνες στις Συνοριακές Αγορές ή σκαρφάλωναν από τα Διυλιστήρια μέχρι τη Λεωφορείο. Ήταν ελεύθερα και αδάμαστα και δεν έδιναν λογαριασμό σε κανέναν.\nΈνα βράδυ, καθώς εξερευνούσε μόνος του τα χαλάσματα ενός εργαστηρίου που είχε κατεδαφιστεί πρόσφατα, ο Έκκο ανακάλυψε κάτι εκπληκτικό: έναν γαλαζοπράσινο κρύσταλλο που λαμποκοπούσε με μαγική ενέργεια. Όλα τα παιδιά του Ζάουν είχαν ακούσει ιστορίες για τη Μαγοτεχνία, τη μυστηριώδη τεχνολογία που τροφοδοτούσε με ενέργεια ολόκληρα οπλικά συστήματα και ήρωες. Οι Μαγοτεχνικοί κρύσταλλοι είχαν τη δύναμη να αλλάξουν τον κόσμο και τώρα κρατούσε έναν σπασμένο στα χέρια του. Άρχισε να ψάχνει με μανία, προσπαθώντας να βρει κι άλλα τέτοια θραύσματα κρυστάλλων, αλλά μετά από λίγο άκουσε τα βαριά βήματα των τεχνικά ενισχυμένων αστυνομικών και συνειδητοποίησε ότι δεν ήταν ο μόνος που ενδιαφερόταν για αυτά τα ευρήματα. Ο Έκκο κατάφερε να γυρίσει σπίτι του, αποφεύγοντας οριακά τη σύλληψη.\nΈκανε αμέτρητα, τρελά πειράματα με τον κρύσταλλο. Σε μια από τις λιγότερο... επιστημονικές προσπάθειές του, το πετράδι εξερράγη, δημιουργώντας έναν στρόβιλο αστραφτερής σκόνης και ενεργοποιώντας δίνες χρονικής παραμόρφωσης. Όταν άνοιξε τα μάτια του, ο Έκκο είδε πολλές κομματιασμένες πραγματικότητες και πολλές «κατοπτρισμένες» μορφές του εαυτού του να τον κοιτούν με απόλυτο πανικό εν μέσω του διασπασμένου χωροχρονικού συνεχούς.\nΑυτή τη φορά το είχε παρακάνει.\nΜετά από έντονες διαπραγματεύσεις, ο Έκκο κατόρθωσε να συνεργαστεί με τους κλώνους του που είχαν δημιουργηθεί από το χρονικό παράδοξο και να επιδιορθώσει με τη βοήθειά τους την τρύπα που είχε ανοίξει στον ιστό της πραγματικότητας. Τελικά, κατάφερε να τιθασεύσει τη χρονική ισχύ του κομματιασμένου κρυστάλλου σε μια συσκευή που θα του επέτρεπε να κάνει μικρά άλματα στον χρόνο... θεωρητικά.\nΤην ημέρα της ονομαστικής του εορτής, οι φίλοι του τον πίεσαν να σκαρφαλώσει στο αρχαίο καμπαναριό με το γιγάντιο ρολόι που οι κάτοικοι της πόλης αποκαλούσαν «Γέρο Πειναλέο» και ο Έκκο πήρε μαζί του την αδοκίμαστη συσκευή του.\nΤα Χαμένα Παιδιά σκαρφάλωσαν όλα μαζί, κάνοντας περιστασιακά διαλείμματα για να ζωγραφίσουν άσεμνες καρικατούρες με εξέχουσες προσωπικότητες από το Πιλτόβερ. Βρίσκονταν κοντά στην κορυφή, όταν ένα στήριγμα υποχώρησε κι ένας απ' τους φίλους του Έκκο γλίστρησε κι έπεσε στο κενό. Ενστικτωδώς, σαν να το 'χε κάνει χιλιάδες φορές στο παρελθόν, ο Έκκο ενεργοποίησε τη συσκευή του. Ο κόσμος γύρω του κομματιάστηκε και ο Έκκο ένιωσε να τον παρασύρει το ρεύμα του χρόνου μέσα από στροβιλιζόμενα σωματίδια ενέργειας.\nΤην επόμενη στιγμή, ο Έκκο είχε επιστρέψει και πάλι στη θέση του και είδε τον φίλο του να προσπαθεί να πιάσει ξανά την ίδια σαπισμένη σανίδα. Η σανίδα έσπασε, το αγόρι έπεσε... αλλά ο Έκκο ήταν έτοιμος αυτή τη φορά: βούτηξε στην άκρη της προεξοχής όπου βρισκόταν και άρπαξε τον φίλο του από τα ρούχα του. Ο Έκκο προσπάθησε να τον ανεβάσει σε ασφαλές σημείο, αλλά ο φίλος του πιάστηκε στα γρανάζια του ρολογιού και—\nΠαύση. Επιστροφή.\nΜετά από αρκετές προσπάθειες, ο Έκκο έσωσε τελικά τη ζωή του φίλου του. Όμως, τα υπόλοιπα παιδιά είδαν μόνο τον Έκκο να αντιδρά με αστραπιαία αντανακλαστικά και να σώζει τον φίλο τους προτού αντιληφθεί κανείς τον κίνδυνο. Τους εξήγησε για τον κρύσταλλο και τους έβαλε να ορκιστούν ότι δεν θα πουν κουβέντα σε κανέναν. Αυτό είχε ως αποτέλεσμα να κάνουν ακόμα πιο παρακινδυνευμένες πράξεις, προκαλώντας ο ένας τον άλλον σε ανόητες δοκιμασίες, γνωρίζοντας ότι ο Έκκο μπορούσε να τους σώσει, αν κάτι πήγαινε στραβά.\nΜε κάθε δοκιμή, αλλά και με κάθε λάθος, η συσκευή διαστρέβλωσης του χρόνου —που στο μεταξύ την είχε ονομάσει Συσκευή Zero— γινόταν ολοένα και πιο σταθερή. Υπήρχε, βέβαια, ένα όριο στο πόσες φορές μπορεί να χρησιμοποιήσει τη συσκευή, προτού η εξάντληση που καταπονεί το σώμα του τον καταβάλει.\nΤα κατορθώματα του Έκκο με τη διαχείριση του χρόνου έχουν προσελκύσει το ενδιαφέρουν των πιο ισχυρών, πιο εφευρετικών, αλλά και πιο επικίνδυνων προσωπικοτήτων του Ζάουν και του Πιλτόβερ. Όμως, ο Έκκο δεν ενδιαφέρεται για τίποτε άλλο, πέρα από τους φίλους, την οικογένεια και την πόλη του. Ονειρεύεται τη μέρα που η πόλη του θα αποκτήσει το μεγαλείο που της αξίζει και θα επισκιάσει το χρυσό προσωπείο της αυτοαποκαλούμενης «Πόλης της Προόδου», με την επινοητικότητα και το τσαγανό της και όχι με τα πλούτη που έχουν συσσωρευτεί μετά από ολόκληρες γενιές προνομιακής μεταχείρισης. Μπορεί να μην έχει κάποιο σχέδιο ακόμη, αλλά ο Έκκο έχει όλο τον χρόνο στη διάθεσή του.\nΣτο κάτω κάτω, αφού η Συσκευή Z μπορεί να αλλάξει το παρελθόν, πόσο δύσκολο μπορεί να είναι να αλλάξει και το μέλλον;"
    },
    "Όλαφ": {
        "name": "Όλαφ",
        "region": "Φρέλιορντ",
        "image_url": "https://cmsassets.rgpub.io/sanity/images/dsfx7636/universe/06a08b09079b9ec0a51149bb42fc2377fa5ce9d8-1215x717.jpg?accountingTag=LoL",
        "champ_url": "https://universe.leagueoflegends.com/el_GR/champion/olaf/",
        "lore": "Οι περισσότεροι άνθρωποι αντικρύζουν το θάνατο με φόβο. Όχι όμως ο Όλαφ. Ο Μπερζέρκερ ζει μόνο για τον αχό της μάχης και τη λάμψη του ατσαλιού. Ο Όλαφ ρίχνεται στη μάχη αδιαφορώντας για την ασφάλειά του. Δεν τον ενδιαφέρει να χάσει τη ζωή του, αρκεί ο θάνατός του να είναι ένδοξος. Ο Όλαφ νιώθει ζωντανός μόνο όταν βρίσκεται πρόσωπο με πρόσωπο με το θάνατο. Η ασίγαστη οργή που μαίνεται μέσα του, του δίνει τη δύναμη να αντέχει τα πάντα.\n\nΗ χερσόνησος του Λόκφαρ είναι ένα από τα πιο αφιλόξενα μέρη του Φρέλιορντ. Εκεί, η οργή είναι η μόνη φωτιά που μπορεί να διώξει το κρύο που φωλιάζει στα κόκκαλα, το αίμα είναι το μόνο υγρό που ρέει άφθονο και δεν υπάρχει χειρότερη μοίρα από το να πεθάνεις γέρος, αδύναμος και ξεχασμένος. Ο Όλαφ ήταν ένας πολεμιστής από το Λόκφαρ που είχε ζήσει πολλούς θριάμβους και δεν δίσταζε να τους διηγηθεί σε κάθε ευκαιρία. Ένα βράδυ που κόμπαζε μαζί με τους συμπολεμιστές στα απομεινάρια του χωριού που μόλις είχαν ισοπεδώσει, ένας από τους γηραιότερους πολεμιστές δεν άντεξε άλλο τους λεονταρισμούς του Όλαφ. Ο γέρος πολεμιστής προκάλεσε τον Όλαφ να διαβάσει τους οιωνούς και να δει αν το μέλλον του θα ήταν το ίδιο ένδοξο με το παρόν του. Ο Όλαφ δέχτηκε ευχαρίστως την πρόκληση και κατηγόρησε τον γέρο πολεμιστή ότι τον φθονούσε. Πήρε στο χέρι του τα οστά ενός νεκρού τέρατος και ετοιμάστηκε να προβλέψει τις δόξες του μέλλοντος, σύμφωνα με τα έθιμα της φυλής του. Η πρόβλεψη των οστών, όμως, έσβησε το γέλιο από τα χείλη του Όλαφ και των συμπολεμιστών του: σύμφωνα με τους οιωνούς, ο Όλαφ θα ζούσε πολλά χρόνια και το τέλος της ζωής του θα ήταν γαλήνιο.\n\nΈξαλλος, ο Όλαφ έφυγε τρέχοντας μόνος του μέσα στη νύχτα, αποφασισμένος να διαψεύσει την προφητεία. Τράβηξε αμέσως για το άντρο ενός θανάσιμου ερπετού των πάγων που τρομοκρατούσε τις εκτάσεις του Λόκφαρ. Το τέρας είχε καταβροχθίσει χιλιάδες άνδρες μαζί με τα πλοία τους. Ο θάνατος από τα σαγόνια του θα ήταν ένα ένδοξο τέλος για οποιονδήποτε πολεμιστή. Καθώς ο Όλαφ όρμηξε στα τεράστια σαγόνια του τέρατος, η οργή του τον κατέλαβε ολοκληρωτικά. Αυτό που τον συνέφερε ήταν το σοκ του παγωμένου νερού στο δέρμα του. Άνοιξε τα μάτια του και είδε δίπλα του το σφαγιασμένο πτώμα του τέρατος να επιπλέει. Ανήμπορος να αποδεχτεί τη μοίρα του, ο Όλαφ άρχισε να κυνηγά όλα τα θρυλικά τέρατα της περιοχής, ελπίζοντας ότι η επόμενη μάχη θα ήταν η τελευταία του. Κάθε μάχη είχε το ίδιο αποτέλεσμα. Ο Όλαφ ορμούσε στον εχθρό του χωρίς καμία προφύλαξη, αλλά η οργή που τον κυρίευε τον έσωζε από τα πρόθυρα του θανάτου.\n\nΟ Όλαφ κατέληξε στο συμπέρασμα ότι έπρεπε να πολεμήσει έναν πιο έξυπνο εχθρό για να βρει τον ένδοξο θάνατο που επιθυμούσε. Αποφάσισε, λοιπόν, να επιτεθεί στην πιο άγρια φυλή σε ολόκληρο το Φρέλιορντ: τα Νύχια του Χειμώνα. Η Σεζουάνι βρήκε διασκεδαστική την πρόκληση του Όλαφ στους καλύτερους πολεμιστές της, αλλά η θέση της δεν της επέτρεπε να του δείξει έλεος. Διάταξε τους άνδρες της να επιτεθούν και έστειλε δεκάδες από τους καλύτερους πολεμιστές της να κατατροπώσουν τον Όλαφ. Οι πολεμιστές της έπεσαν ο ένας μετά τον άλλο μέχρι που η οργή κατέλαβε τον Όλαφ ακόμα μια φορά. Με τις μανιασμένες επιθέσεις του, σκόρπισε τους πολεμιστές της Σεζουάνι σαν να ήταν παιδιά και ήρθε αντιμέτωπος με την αρχηγό των Νυχιών του Χειμώνα. Η σύγκρουση μεταξύ του Όλαφ και της Σεζουάνι τράνταξε μέχρι και τους παγετώνες. Αν και η δύναμή του ήταν ασυγκράτητη, η Σεζουάνι κατάφερε να ανακόψει την πορεία του Μπερζέρκερ, έστω και αν δεν μπορούσε να τον νικήσει. Στην προσπάθειά τους να ξεμπλέξουν τα όπλα τους και να καταφέρουν το τελικό χτύπημα, οι δύο μονομάχοι ήρθαν πρόσωπο με πρόσωπο και το βλέμμα της Σεζουάνι κατάφερε να διαπεράσει τη μανία του Όλαφ πιο αποτελεσματικά από οποιοδήποτε όπλο. Η οργή του υποχώρησε και η Σεζουάνι βρήκε την ευκαιρία να του κάνει μια πρόταση: Αν δεχόταν να τη βοηθήσει στην εκστρατεία της για την κατάκτηση του Φρέλιορντ, η Σεζουάνι θα του εξασφάλιζε έναν ένδοξο θάνατο. Εκείνη τη στιγμή, ο Όλαφ ορκίστηκε ότι τα ίδια τα μαρτυρικά χώματα του Φρέλιορντ θα δόξαζαν το όνομά του."
    },
    "Αζίρ": {
        "name": "Αζίρ",
        "region": "Σουρίμα",
        "image_url": "https://cmsassets.rgpub.io/sanity/images/dsfx7636/universe/869c235b670785d9b5910217f20383812c05e822-1215x717.jpg?accountingTag=LoL",
        "champ_url": "https://universe.leagueoflegends.com/el_GR/champion/azir/",
        "lore": ""
    },
    "Ακάλι": {
        "name": "Ακάλι",
        "region": "Ιονία",
        "image_url": "https://cmsassets.rgpub.io/sanity/images/dsfx7636/universe/40f31a2bd25a32f90183e28bf304ea2bf764d38c-1920x1080.jpg?accountingTag=LoL",
        "champ_url": "https://universe.leagueoflegends.com/el_GR/champion/akali/",
        "lore": ""
    },
    "Ακσάν": {
        "name": "Ακσάν",
        "region": "Σουρίμα",
        "image_url": "https://cmsassets.rgpub.io/sanity/images/dsfx7636/universe/07c43e3534cea074a4dbcf273dfcf3220cfc40b7-1920x1080.jpg?accountingTag=LoL",
        "champ_url": "https://universe.leagueoflegends.com/el_GR/champion/akshan/",
        "lore": ""
    },
    "Αμούμου": {
        "name": "Αμούμου",
        "region": "Σουρίμα",
        "image_url": "https://cmsassets.rgpub.io/sanity/images/dsfx7636/universe/bd6e23113bfc701f4b5e05ed94811a44f62ae723-1215x717.jpg?accountingTag=LoL",
        "champ_url": "https://universe.leagueoflegends.com/el_GR/champion/amumu/",
        "lore": "Μια μοναχική και μελαγχολική ψυχή από την αρχαία Σουρίμα, ο Αμούμου περιπλανιέται στον κόσμο αναζητώντας κάποιον φίλο. Ο Αμούμου έχει την κατάρα ενός πανάρχαιου ξορκιού: είναι καταδικασμένος να μείνει μόνος για πάντα, καθώς το άγγιγμά του φέρνει θάνατο και η στοργή του σπέρνει την καταστροφή. Αυτοί που ισχυρίζονται ότι έχουν δει τον Αμούμου, τον περιγράφουν ως ζωντανό πτώμα, μικρό σε μέγεθος και καλυμμένο με γάζες στα χρώματα της λειχήνας. Ο Αμούμου αποτελεί πηγή έμπνευσης για μύθους, λαϊκές δοξασίες και θρύλους εδώ και αιώνες και είναι πια αδύνατο να ξεχωρίσεις τον μύθο απ' την πραγματικότητα.\nΓια τον σκληραγωγημένο λαό της Σουρίμα υπάρχουν ορισμένες αδιάψευστες αλήθειες: ο άνεμος φυσάει πάντα δυτικά το πρωί, το γεμάτο στομάχι όταν έχει νέα σελήνη είναι κακός οιωνός και οι κρυμμένοι θησαυροί βρίσκονται κάτω από τους πιο μεγάλους βράχους. Οι απόψεις, όμως, διίστανται όσον αφορά στον μύθο του Αμούμου.\nΜια ιστορία που λέγεται συχνά συνδέει τον Αμούμου με τον πρώτο μεγάλο βασιλικό οίκο της Σουρίμα που αποδεκατίστηκε από μια ασθένεια η οποία προσέβαλλε το δέρμα με απίστευτη ταχύτητα. Ο πιο μικρός γιος τους, ο Αμούμου, απομονώθηκε στο δωμάτιό του και έγινε φίλος με μια νεαρή υπηρέτρια που άκουσε τις κραυγές του μέσα από τους τοίχους. Η υπηρέτρια διασκέδαζε τον μικρό διάδοχο με νέα της αυλής και ιστορίες για τις μυστικιστικές ικανότητες της γιαγιάς της.\nΈνα πρωινό, το κορίτσι έφερε στον Αμούμου νέα για το θάνατο του τελευταίου του αδερφού, κάτι που σήμαινε ότι αυτός θα γινόταν ο Αυτοκράτορας της Σουρίμα. Στενοχωρημένη καθώς ήταν που ο Αμούμου θα έπρεπε να μάθει μοναχός του αυτά τα νέα, ξεκλείδωσε την πόρτα του και μπήκε μέσα για να τον παρηγορήσει από κοντά. Ο Αμούμου την αγκάλιασε, αλλά καθώς την άγγιξε, οπισθοχώρησε, συνειδητοποιώντας ότι μόλις την είχε καταδικάσει στην ίδια τρομερή μοίρα με αυτήν της οικογένειάς του.\nΜόλις πέθανε το κορίτσι, η γιαγιά της έριξε μια φρικτή κατάρα στο νεαρό αυτοκράτορα. Γι' αυτήν, ο Αμούμου είχε ουσιαστικά δολοφονήσει την εγγονή της. Καθώς η κατάρα έγινε πραγματικότητα, ο Αμούμου παγιδεύτηκε στη στιγμή του βασάνου του, όπως η ακρίδα παγιδεύεται στο κεχριμπάρι.\nΥπάρχει και μια δεύτερη ιστορία για έναν άλλο διάδοχο που ήταν διαβόητος για την οξυθυμία, τη βαναυσότητα και τη δολοφονική ματαιοδοξία του. Σ' αυτήν, ο Αμούμου στέφτηκε Αυτοκράτορας της Σουρίμα σε μικρή ηλικία και, πεπεισμένος ότι είχε την ευλογία του ηλίου, υποχρέωσε τους υπηκόους του να τον λατρεύουν ως θεό.\nΟ Αμούμου αναζήτησε το πολυθρύλητο Μάτι του Άνγκορ, ένα πανάρχαιο κειμήλιο ενταφιασμένο σε μια επιχρυσωμένη κρύπτη που λεγόταν ότι χάριζε αιώνια ζωή σε όποιον το κοιτούσε με ακλόνητο θάρρος. Ο Αμούμου έψαξε τον θησαυρό για χρόνια με πολλούς σκλάβους που τον κουβαλούσαν μέσα σε δαιδαλώδεις κατακόμβες και θυσιάζονταν σε φονικές παγίδες, ώστε ο αυτοκράτορας να προχωρά ανεμπόδιστος. Ο Αμούμου έφτασε τελικά στην κυκλώπεια χρυσή αψίδα, όπου δεκάδες λιθοξόοι προσπάθησαν να σπάσουν τη σφραγισμένη θύρα.\nΚαθώς ο νεαρός αυτοκράτορας μπήκε μέσα, αποφασισμένος να κοιτάξει το Μάτι του Άνγκορ, οι σκλάβοι του βρήκαν την ευκαιρία και σφράγισαν την πέτρινη θύρα πίσω του. Κάποιοι λένε ότι ο νεαρός αυτοκράτορας υπέμεινε το σκοτάδι για χρόνια και η μοναξιά του τον οδήγησε στην τρέλα, ώστε να ξεσκίσει το ίδιο του το δέρμα με τα νύχια του και να τυλιχτεί με γάζες. Η ζωή του επιμηκύνθηκε χάρη στη δύναμη του Ματιού και τον έριξε σε περισυλλογή για τις υπερβάσεις του παρελθόντος, αλλά το δώρο ήταν δίκοπο μαχαίρι, καθώς το Μάτι τον καταράστηκε να μείνει μόνος του για πάντα.\nΌταν μια σειρά καταστροφικών σεισμών κομμάτιασε τα θεμέλια του τάφου του, ο αυτοκράτορας διέφυγε χωρίς να γνωρίζει πόσος χρόνος έχει περάσει και προσπάθησε να πάρει πίσω τον πόνο που είχε προκαλέσει στη ζωή του.\nΜια τρίτη ιστορία για τον Αμούμου μιλά για το πρώτο και το τελευταίο Γιόρντλ που κυβέρνησε τη Σουρίμα και πίστευε στην έμφυτη καλοσύνη της ανθρώπινης καρδιάς. Για να αποδείξει ότι οι αμφισβητίες του έσφαλλαν, ορκίστηκε να ζήσει ως ζητιάνος μέχρι να αποκτήσει έναν πραγματικό φίλο, πεπεισμένος ότι ο λαός του θα προσφερόταν να βοηθήσει τον Σουριμανό συμπολίτη τους.\nΧιλιάδες πέρασαν μπροστά από το ρακένδυτο Γιόρντλ, αλλά κανείς δεν σταμάτησε να δώσει μια χείρα βοηθείας. Η λύπη του Αμούμου γιγαντώθηκε, μέχρι που πέθανε από τη στενοχώρια του. Όμως, ο θάνατός του δεν ήταν και το τέλος του, καθώς κάποιοι ορκίζονται ότι το Γιόρντλ εξακολουθεί να περιπλανιέται στην έρημο, αναζητώντας αιώνια κάποιον που να ανανεώσει την πίστη του στην ανθρωπότητα.\nΑυτές οι ιστορίες, παρά τις διαφορές τους, έχουν κοινούς παραλληλισμούς. Ό,τι κι αν συνέβη, ο Αμούμου έχει καταδικαστεί να ζει σε μια κατάσταση κενότητας, αιώνια μόνος και χωρίς φίλους. Η μοίρα του είναι να αναζητεί για πάντα κάποιον σύντροφο, η παρουσία του είναι καταραμένη και το άγγιγμά του φέρνει τον θάνατο. Τις βαριές χειμωνιάτικες νύχτες που τα τζάκια δεν πρέπει ποτέ να σβήνουν, η λυπημένη μούμια ακούγεται μερικές φορές να κλαίει στην έρημο, απελπισμένη ότι δεν θα γνωρίσει ποτέ την ευτυχία της φιλίας.\nΌ,τι κι αν αναζητά ο Αμούμου —εξιλέωση, φιλία ή μια πράξη συμπόνοιας— ένα είναι σίγουρο σαν τον δυτικό πρωινό άνεμο: δεν το έχει βρει ακόμη."
    },
    "Αμπέσα": {
        "name": "Αμπέσα",
        "region": "Νόξους",
        "image_url": "https://cmsassets.rgpub.io/sanity/images/dsfx7636/universe/fe4125e7d5135486c5bb6941641e53316fb90c59-1920x1080.jpg?accountingTag=LoL",
        "champ_url": "https://universe.leagueoflegends.com/el_GR/champion/ambessa/",
        "lore": ""
    },
    "Ανίβια": {
        "name": "Ανίβια",
        "region": "Φρέλιορντ",
        "image_url": "https://cmsassets.rgpub.io/sanity/images/dsfx7636/universe/9c05e1b1637da1f1a26dfb122aa049875c49598c-1215x717.jpg?accountingTag=LoL",
        "champ_url": "https://universe.leagueoflegends.com/el_GR/champion/anivia/",
        "lore": ""
    },
    "Ας": {
        "name": "Ας",
        "region": "Φρέλιορντ",
        "image_url": "https://cmsassets.rgpub.io/sanity/images/dsfx7636/universe/ea9b9dbb6d0ee8234f67ff97872729a16333acb2-1920x974.jpg?accountingTag=LoL",
        "champ_url": "https://universe.leagueoflegends.com/el_GR/champion/ashe/",
        "lore": ""
    },
    "Αφέλιος": {
        "name": "Αφέλιος",
        "region": "Τάργκον",
        "image_url": "https://cmsassets.rgpub.io/sanity/images/dsfx7636/universe/13d6778903fe6ab73298998e20405e15130fca5f-1900x1122.jpg?accountingTag=LoL",
        "champ_url": "https://universe.leagueoflegends.com/el_GR/champion/aphelios/",
        "lore": "Το φεγγάρι δεσπόζει επάνω από τις θεόρατες πλαγιές του Όρους Τάργκον, μακρινό, αλλά απίστευτα κοντινό.\nΟ Αφέλιος και η δίδυμη αδερφή του, Αλούν, γεννήθηκαν κατά τη διάρκεια μιας πολύ σπάνιας σύγκλισης σεληνιακών γεγονότων, κατά την οποία το πραγματικό φεγγάρι επισκιάστηκε από το είδωλό του στον κόσμο των πνευμάτων. Η γέννηση των διδύμων χαιρετίστηκε από τους Λουνάρι του Όρους Τάργκον ως οιωνός μεγάλων γεγονότων.\nΌπως και το ουράνιο φαινόμενο που σημάδεψε τη γέννησή τους, τα δύο παιδιά γνώριζαν ότι ήταν προικισμένα από τη μοίρα: ο Αφέλιος με υλικά χαρίσματα, όπως αυτά της πέτρας στο φεγγάρι, ενώ η Αλούν με μαγικά, όπως το είδωλό του στον κόσμο των πνευμάτων. Φανατικά πιστοί στη θρησκεία των Λουνάρι, ανατράφηκαν σε κλίμα μυστηρίου, περισυλλογής και ανακάλυψης και αποδέχτηκαν το σκοτάδι όχι μόνο λόγω της πίστης τους, αλλά και ως τη μοναδική δύναμη που μπορούσε να εγγυηθεί την ασφάλειά τους.\nΟι Σολάρι που κυβερνούσαν το Τάργκον θεωρούσαν τους Λουνάρι αιρετικούς και τους ανάγκασαν να κρυφτούν από το φως της μέρας μέχρι που κανείς δεν θυμόταν πια την ύπαρξή τους. Οι Λουνάρι αναγκάστηκαν να ζουν στις σκιές, σε υπόγειους ναούς και σπηλιές μακριά από το βλέμμα των Σολάρι.\nΟ Αφέλιος ένιωθε βαριά στους ώμους του την πίεση να γίνει υπόδειγμα για τους άλλους. Εκπαιδευόταν σκληρά και ακούραστα με μαγικές λεπίδες από φεγγαρόπετρα, χύνοντας το αίμα του, ώστε να είναι έτοιμος να αντιμετωπίσει κάθε απειλή για την πίστη του. Δυναμικός και ευάλωτος, συνδέθηκε με την αδερφή του με έναν ισχυρό δεσμό ελλείψει άλλων φιλιών.\nΕνώ ο Αφέλιος αναλάμβανε ολοένα και πιο επικίνδυνες αποστολές για την προστασία των Λουνάρι, η Αλούν εκπαιδευόταν για να ακολουθήσει τον δρόμο της μάντισσας, μαθαίνοντας να χρησιμοποιεί τη φωτεινή μαγεία της για να αποκαλύψει κρυμμένα μονοπάτια, αλλά και κρυφές αλήθειες υπό το φως της σελήνης. Με τον καιρό, τα καθήκοντά της την ανάγκασαν να εγκαταλείψει τον ναό όπου μεγάλωσε μαζί με τον αδερφό της.\nΧωρίς την Αλούν, η πίστη του Αφέλιος άρχισε να κλονίζεται.\nΣε μια απεγνωσμένη προσπάθεια να δώσει νόημα στη ζωή του, αποφάσισε να επιχειρήσει ένα τελετουργικό ταξίδι στο σκοτάδι, όπου σύμφωνα με τον θρύλο οι Λουνάρι μπορούσαν να ανακαλύψουν το πεπρωμένο τους —την τροχιά τους, όπως έλεγαν. Το φως του φεγγαριού τον οδήγησε σε μια λίμνη, όπου τα σπάνια λουλούδια νόκτουμ άνθιζαν κάτω από την επιφάνεια του νερού. Αν και ήταν δηλητηριώδη, ο Αφέλιος γνώριζε ότι ο χυμός τους θα του επέτρεπε να αντλήσει ακόμη περισσότερη από τη δύναμη της νύχτας.\nΌταν ήπιε το θανατηφόρο αυτό απόσταγμα, ο Αφέλιος ένιωσε έναν πόνο τόσο αβάσταχτο που δεν τον άφηνε να αισθανθεί οτιδήποτε άλλο.\nΛίγο καιρό αργότερα, ένας αρχαίος ναός, που οι Λουνάρι αποκαλούσαν Μάρους Ομέγκνουμ, συντονίστηκε και πάλι με τον υλικό κόσμο, μετά από ολόκληρους αιώνες στον κόσμο των πνευμάτων. Στο σημείο συγκεντρώθηκαν Λουνάρι από κάθε σημείο του βουνού, βγαίνοντας από τις κρυψώνες τους για να παρακολουθήσουν από κοντά την αλλαγή της ισορροπίας δυνάμεων, καθώς τα ουράνια σώματα άλλαζαν θέση στο στερέωμα.\nΚάθε φορά που εμφανιζόταν, ο ναός δεχόταν μόνο έναν ένοικο, ο οποίος έπρεπε να έχει ισχυρό μαγικό χάρισμα. Αυτή τη φορά ο κλήρος έπεσε στην Αλούν, η οποία θα ακολουθούσε την τροχιά της μέσα στον ναό. Αν και συνήθως δεν ζητούσε τίποτα για τον εαυτό του, ο Αφέλιος ζήτησε να είναι παρών στην τελετή.\nΌμως, καθώς ο ναός περνούσε μέσα από το πέπλο των πνευμάτων με μια φωτεινή έκρηξη μαγείας, ένα ακόμα εντονότερο φως σκόρπισε το σκοτάδι. Άγνωστο πώς, το μυστικό της επιβίωσης των Λουνάρι είχε αποκαλυφθεί την ίδια στιγμή που οι ουράνιες σφαίρες τούς έδειχναν την εύνοιά τους.\nΈνας στρατός από Σολάρι έπεσε επάνω τους με εκδικητική μανία. Όλα έδειχναν χαμένα, καθώς οι Σολάρι ήταν αποφασισμένοι να εξαφανίσουν την αίρεση των Λουνάρι μια για πάντα με φωτιά και ατσάλι. Ακόμα και ο ίδιος ο Αφέλιος δεν μπόρεσε να σταματήσει την οργή τους. Πεσμένος στο έδαφος, με τις μαγικές του λεπίδες να έχουν γίνει θρύψαλα στο πλευρό του και το αίμα να αναβλύζει από τα χείλη του, προσπάθησε να πιει το φίλτρο των νόκτουμ…\nΌμως, ενώ η μάχη μαινόταν έξω από τον ναό, η Αλούν πρόλαβε να φτάσει στο ιερό του, απελευθερώνοντας τη δύναμή της πλήρως. Μέσα από τον πόνο του νόκτουμ, ο Αφέλιος ένιωσε τη δύναμη της Αλούν να τον αγκαλιάζει... και άκουσε τη φωνή της. Με έναν ψίθυρο, του έδωσε να κρατήσει τη μαγεία της, η οποία μετασχηματίστηκε σε δύο λεπίδες από φεγγαρόπετρα που αντικατέστησαν εκείνες που είχε χάσει.\nΌπως η πέτρα στο φεγγάρι και το είδωλό του στον κόσμο των πνευμάτων, η ικανότητα του Αφέλιος στη μάχη και η μαγεία της Αλούν ενώθηκαν μεταξύ τους.\nΑυτοί οι Σολάρι δεν θα αντίκριζαν ποτέ ξανά τον ήλιο.\nΜε τη δύναμή της να φτάνει στο απόγειό της, η Αλούν μετέφερε τον ναό πίσω στο βασίλειο των πνευμάτων, όπου θα ήταν ασφαλής από τους Σολάρι. Αν και παγιδευμένη πια στο βασίλειο των πνευμάτων, η Αλούν διαπίστωσε ότι ο ναός τής επέτρεπε να συγκεντρώνει τη μαγεία της και να την εκπέμπει οπουδήποτε, αρκεί να έχει ένα σημείο για να εστιάσει —όπως το δηλητήριο που έρεε στις φλέβες του Αφέλιος.\nΤα δύο αδέρφια γνώριζαν πλέον ποιο ήταν το πεπρωμένο τους. Ο Αφέλιος θα παραμέριζε τον εαυτό του με τον πόνο που ένιωθε μέσα του, προετοιμάζοντας το σώμα και το πνεύμα του για να υποδεχθεί τη δύναμη του φεγγαριού. Η Αλούν θα ζούσε μόνη, μέσα στον ναό και φρούριό της, αλλά θα μπορούσε να καθοδηγεί τον αδερφό της και θα έβλεπε μέσα από τα μάτια του.\nΟι δυο τους θα ήταν το όπλο που χρειάζονταν οι Λουνάρι, υποταγμένοι για πάντα στα δεσμά του πόνου και της θυσίας. Για να είναι μαζί, έπρεπε να ζήσουν χωριστά. Οι ψυχές τους άγγιζαν η μία την άλλη πίσω από το πέπλο των πνευμάτων, τόσο μακριά, αλλά και τόσο κοντά, δημιουργώντας μια οντότητα που ούτε οι ίδιοι δεν μπορούσαν να κατανοήσουν πλήρως.\nΓια να βοηθήσει τον Αφέλιος να προστατεύσει τους Λουνάρι που είχαν αποτραβηχτεί και πάλι στα έγκατα του βουνού, η Αλούν ενίσχυσε με τη μαγεία της τις ήδη φονικές ικανότητές του, δίνοντάς του νέα μαγικά όπλα, τα οποία τελειοποιήθηκαν μετά από αμέτρητες αποστολές και μάχες.\nΤώρα που η ισορροπία δυνάμεων στο Τάργκον δείχνει να αλλάζει και οι Σολάρι γνωρίζουν πλέον ότι οι Λουνάρι δεν έχουν αφανιστεί, ο Αφέλιος και η Αλούν είναι η μοναδική ελπίδα του λαού τους."
    },
    "Βάι": {
        "name": "Βάι",
        "region": "Πιλτόβερ",
        "image_url": "https://cmsassets.rgpub.io/sanity/images/dsfx7636/universe/4134b6611e0aab2e9d647d67c8cc75a4639cbda9-1215x717.jpg?accountingTag=LoL",
        "champ_url": "https://universe.leagueoflegends.com/el_GR/champion/vi/",
        "lore": "Η Βάι θυμάται ελάχιστα πράγματα από την παιδική της ηλικία στο Ζάουν, και όσα θυμάται, θα προτιμούσε να τα ξεχάσει. Κάνοντας παρέα με συμμορίες πορτοφολάδων, έμαθε γρήγορα να χρησιμοποιεί το μυαλό της, αλλά και τις γροθιές της, για να επιβιώσει. Όσοι γνώριζαν τη Βάι δεν είχαν καμιά αμφιβολία ότι μπορούσε να ξεφύγει από οποιοδήποτε μπλέξιμο —με λόγια ή με ξύλο. Συνήθως, βέβαια, προτιμούσε το δεύτερο.\nΚανένας από τους παλιούς γνώριμους από τα παιδικά χρόνια της Βάι δεν ήξερε να της πει για τους γονείς της. Οι περισσότεροι υπέθεταν ότι είχαν σκοτωθεί σε κάποιο βιομηχανικό ατύχημα που, δυστυχώς, ήταν κάτι πολύ συνηθισμένο στην κάτω πόλη. Αν και η Βάι μεγάλωσε στο Σπίτι της Ελπίδας, το ετοιμόρροπο ορφανοτροφείο του Ζάουν, ένας ρακοσυλλέκτης που ήταν γνωστό πως είχε χάσει τα λογικά του, κάποτε ισχυρίστηκε ότι βρήκε τη Βάι παρατημένη σε μια κούνια αρκετά μεγάλη για δύο μωρά, ανάμεσα στα συντρίμμια ενός διαλυμένου χημικού εργαστηρίου. Τελικά, η Βάι αποφάσισε ότι μερικά πράγματα ίσως ήταν προτιμότερο να μην τα μάθει ποτέ.\nΜε τα τρελά ροζ μαλλιά της, η Βάι ήταν ένα χαρακτηριστικό θέαμα στους δρόμους του Ζάουν, είτε έτρεχε να ξεφύγει από θυμωμένους καταστηματάρχες στις Μεθοριακές Αγορές είτε έκανε τον νταή στα πολύχρωμα παζάρια των Μαύρων Καντουνιών είτε ανέβαινε με κίνδυνο της ζωής της στους μαγοϋδραυλικούς μεταφορείς για να επισκεφτεί το Πιλτόβερ. Δεν υπήρχε καυγάς ή απάτη που να μη συμμετέχει. Ωστόσο, ποτέ δεν έκλεβε από εκείνους που δεν μπορούσαν να αντέξουν την απώλεια... και ποτέ δεν έκανε κακό σε όσους δεν το άξιζαν.\nΚαθώς μεγάλωνε, οι σκανταλιές της νιότης της γίνονταν όλο και πιο παράτολμες και επικίνδυνες, μέχρι που έφτιαξε κάποια στιγμή τη δική της συμμορία. Παρορμητική και οξύθυμη όπως πάντα, συνέχισε να καταφεύγει στη βία λίγο πιο συχνά από όσο ήταν συνετό και σπάνια την έβλεπε κανείς χωρίς μαυρισμένο μάτι ή ματωμένα χείλη.\nΕυτυχώς για την ίδια, γνώρισε τον ιδιοκτήτη ενός καπηλειού στην άκρη των Μαύρων Καντουνιών, ο οποίος έγινε ο μέντοράς της και τη βοήθησε να συγκρατήσει κάπως τις αυτοκαταστροφικές της τάσεις. Ο νέος της δάσκαλος προσπάθησε να ενισχύσει τον κώδικα τιμής της και της έδειξε πώς να παλεύει με πειθαρχία, ενώ της δίδαξε και τρόπους για να κατευθύνει καλύτερα τον ασίγαστο θυμό της.\nΜε τον καιρό, η Βάι απέκτησε τη φήμη αξιόπιστου ατόμου που μπορούσε να φέρει εις πέρας το οτιδήποτε, χωρίς να κάνει πολλές ερωτήσεις.\nΠαρακολουθούσε με προσοχή τις συνομιλίες των εργατών από τα ορυχεία του Ζάουν και ενημερωνόταν για τις μεγάλες δουλειές και για τους τρόπους που διακινούνταν οι πληρωμές. Έτσι έμαθε για μια μπάζα που θα ήταν αμελητέο ποσό για τον Βαρόνο των Χημικών, αλλά για εκείνη και τους φίλους της θα άξιζε μια περιουσία. Η Βάι σχεδίασε μια περίτεχνη ληστεία, αλλά καθώς ήξερε ότι θα χρειαζόταν περισσότερα άτομα απ' όσα διέθετε, απευθύνθηκε διστακτικά σε μια αντίπαλη συμμορία, τους Λωποδύτες του Φαμπρικόδασους.\nΌλα πήγαιναν καλά, μέχρι που ο αρχηγός της άλλης συμμορίας σκότωσε τον ιδιοκτήτη του ορυχείου με ένα ζευγάρι Γάντια Κονιορτοποίησης, παγιδεύοντας τους υπόλοιπους εργάτες στις σήραγγες. Παρόλο που και οι δύο συμμορίες δραπέτευσαν μαζί με τη λεία τους, η Βάι ήξερε ότι δεν μπορούσε να αφήσει τους αθώους να πεθάνουν. Άρπαξε τα γάντια και ένιωσε τον μηχανισμό συγκράτησης να κουμπώνει σφιχτά γύρω από τα χέρια της. Ωστόσο, άντεξε τον πόνο και κατάφερε να σπάσει τα βράχια και να ελευθερώσει τους εργάτες.\nΤην επόμενη μέρα, η Βάι αποφάσισε να επισκεφτεί τους Λωποδύτες του Φαμπρικόδασους. Φορώντας ακόμα τα ενεργειακά γάντια, τα έβαλε με όλη τη συμμορία, δέρνοντάς τους τόσο ανελέητα που ακόμα ψιθυρίζουν στα Μαύρα Καντούνια πόσο επικό ήταν το ξύλο που έπεσε.\nΑργότερα, η Βάι εξαφανίστηκε από το Ζάουν σε μια περίοδο μεγάλης έντασης με το Πιλτόβερ. Μεταξύ των συμμοριών κυκλοφορούσαν φήμες ότι είχε σκοτωθεί σε μια τεράστια έκρηξη στην καρδιά της κάτω πόλης ή ότι είχε παρατήσει τους φίλους της και την είχε κάνει για μακρινές πολιτείες. Η αλήθεια τελικά ήρθε στο φως όταν οι Ουλές του Γερο-πεινασμένου, μια άγρια συμμορία της οποίας οι δολοφονικές δραστηριότητες είχαν εξαπλωθεί στο Πιλτόβερ, τελικά συνελήφθησαν από τη Σερίφη του Πιλτόβερ και την καινούρια της σύμμαχο... τη Βάι.\nΗ πρώην συμμορίτισσα συνεργαζόταν πλέον με τους Φύλακες και είχε αντικαταστήσει τα παλιά της χημικοτεχνικά Γάντια Κονιορτοποίησης με ένα νέο πρωτότυπο μοντέλο μαγοτεχνικής κατασκευής με την κωδική ονομασία Atlas.\nΚανείς δεν ξέρει ακριβώς πώς βρέθηκε η Βάι να συνεργάζεται με την Κέιτλιν —αλλά μάλλον έχει να κάνει με μια τρομοκράτισσα από το Ζάουν με μπλε μαλλιά που τον τελευταίο καιρό σπέρνει τον πανικό…"
    },
    "Βάρδος": {
        "name": "Βάρδος",
        "region": "Γη των ρούνων",
        "image_url": "https://cmsassets.rgpub.io/sanity/images/dsfx7636/universe/2a460d21993eb31e98d6b3ec7f389b545ff27d7e-1215x717.jpg?accountingTag=LoL",
        "champ_url": "https://universe.leagueoflegends.com/el_GR/champion/bard/",
        "lore": "Λέγεται ότι οι περισσότεροι κάτοικοι του Βασιλείου των Ουρανών αντιλαμβάνονται τον κόσμο τους με τη μορφή ενός θαυμαστού, πολύχρωμου υφαντού από πρισματικά νήματα αγνής αστροφεγγιάς. Ωστόσο, υπάρχει μία ιδιαίτερη, προικισμένη οντότητα που δεν αντιλαμβάνεται την αιθέρια και παντοτινή ομορφιά αυτής της διάστασης με την όραση, αλλά με την ακοή. Για τον Βάρδο, έναν αινιγματικό και αιώνιο τροβαδούρο, το ουράνιο στερέωμα είναι μια συμφωνία απόκρυφης, μαγευτικής μουσικής.\nΣτην αρχή, ο Βάρδος περιπλανιόταν σε ένα σιωπηλό σύμπαν χωρίς σκοπό, αλλά με την προσμονή ότι κάτι θαυμαστό θα ερχόταν να γεμίσει αυτό το κενό. Η μοίρα δεν τον απογοήτευσε: η γέννηση των πρώτων αστεριών έσπασε την αιώνια σιωπή και οι πρώτες, εκστατικές νότες της δημιουργίας ακούστηκαν στο αυτί του Βάρδου.\nΕξερεύνησε τις μελωδίες που στροβιλίζονταν ανάμεσα στα άστρα και περιεργάστηκε τα μικροσκοπικά θραύσματα έμπνευσης και σκέψης που είχαν απομείνει από τη γέννησή τους. Αυτά τα ημιτελή μόρια ενέργειας —ή Μιπ— δεν μπορούσαν να αντισταθούν στο κάλεσμά του, κουδουνίζοντας αιώνια και με τέλειο συγχρονισμό όποτε τραγουδούσε, ενώνοντας τη φωνή του με την όπερα του σύμπαντος.\nΤο αριστούργημα των ουρανών δεν ήταν δική του σύνθεση, αλλά αυτό δεν τον εμπόδιζε από το να γίνει μέρος της δόξας του.\nΌμως, μετά από ένα απροσδιόριστο χρονικό διάστημα, ίχνη παραφωνίας άρχισαν να διεισδύουν στη συμφωνία των ουρανών. Στην αρχή ήταν τόσο μικρά που ο Βάρδος δεν θα τα αντιλαμβανόταν, αν δεν είχε τα μαγεμένα Μιπ να του υποδεικνύουν αποτυχημένες αλλαγές στην τονικότητα, αδιόρατες, αλλά απρόσμενες διακοπές στη μελωδία, ακόμα και τη σιωπή στα σημεία που κάποτε ακούγονταν περίπλοκες ενορχηστρώσεις.\nΟ Βάρδος αναζήτησε τα αίτια για αυτά τα φαινόμενα σε όλο το Βασίλειο των Ουρανών και τελικά ανακάλυψε την προέλευσή τους. Ήταν το πιο παράξενο πράγμα: ένας κόσμος με το δικό του, μοναδικό τραγούδι.\nΗ μουσική που δημιουργούσε η Γη των Ρούνων αντλούσε δύναμη από τη μαγεία και ήταν πρωτόγονη, ατελής και χαοτική, όπως και τα θνητά όντα που κατοικούσαν εκεί… κι όμως, είχε μια ιδιαίτερη ομορφιά, γοητευτική σαν τον κεραυνό της θύελλας και μελωδική σαν τα ξύλινα καμπανάκια που ηχούν, παραδομένα στον άνεμο που προηγείται. Υπό κανονικές συνθήκες, ο Βάρδος θα το απολάμβανε για αυτό που ήταν, αλλά, δυστυχώς, αυτό το τραγούδι είχε ξεφύγει κατά πολύ από τα όρια μιας απλής αντίστιξης στην ουράνια συμφωνία και απειλούσε να γίνει καταστροφικό. Κάτι έπρεπε να γίνει.\nΟ Βάρδος και τα Μιπ του προσεδαφίστηκαν στην Πρώτη Χώρα της Ιονίας και πέρασαν στον υλικό κόσμο. Αμέσως, τα αυτιά του έγιναν σαν μάτια και έφτιαξε ένα πρόχειρο σώμα για τον εαυτό του από τα υφάσματα και τα μπιχλιμπίδια ενός πλανόδιου τροβαδούρου, μεταξύ των οποίων υπήρχε και μια πολύ ενδιαφέρουσα μάσκα —κυκλική, με τρεις τρύπες στο πρόσωπο.\nΠεριπλανήθηκε στον κόσμο για δεκαετίες, μπερδεύοντας και διασκεδάζοντας όσους συναντούσε, και διαπίστωσε ότι η κατάσταση ήταν πολύ πιο περίπλοκη από όσο είχε φανταστεί. Πολλά αντικείμενα με αδάμαστες, απρόβλεπτες δυνάμεις είχαν βρεθεί από κάποιο λάθος στη Γη των Ρούνων και αλλοίωναν την κοσμική τάξη των πραγμάτων. Ο Βάρδος έστρεψε το βλέμμα του στους ουρανούς και σκέφτηκε ότι κάποια από τις άλλες δυνάμεις του Βασιλείου των Ουρανών ήταν υπεύθυνη για αυτό που συνέβαινε σε αυτόν τον κόσμο… για τους δικούς της, μυστηριώδεις λόγους που δεν μπορούσε να μαντέψει.\nΠαρ' όλα αυτά, ο Βάρδος είναι αποφασισμένος να διορθώσει την κατάσταση, εντοπίζοντας οτιδήποτε δεν ανήκει σε αυτόν τον κόσμο και μεταφέροντάς το σε άλλες διαστάσεις, όπου δεν μπορεί να κάνει άλλο κακό. Ξέρει πολύ καλά ότι αυτό είναι μόνο το πρώτο βήμα για να αποκαταστήσει τη μελωδικότητα του σύμπαντος, αλλά είναι και ο μοναδικός τρόπος για να σωθεί αυτός ο κόσμος από τις κοσμικές δυνάμεις που τον εποφθαλμιούν.\nΆλλωστε, το μέλλον δεν είναι άγνωστο για τον Βάρδο. Ξέρει ότι μια μεγάλη σύγκρουση βρίσκεται προ των πυλών, μια μάχη που δεν θα δοθεί μόνο σε έναν κόσμο, αλλά σε όλους, και περιμένει την κατάλληλη στιγμή για να επιλέξει επιτέλους την πλευρά που θα υπηρετήσει."
    },
    "Βάρους": {
        "name": "Βάρους",
        "region": "Ιονία",
        "image_url": "https://cmsassets.rgpub.io/sanity/images/dsfx7636/universe/c4f1197764d67a050281377f366587334f5fc61a-1920x1133.jpg?accountingTag=LoL",
        "champ_url": "https://universe.leagueoflegends.com/el_GR/champion/varus/",
        "lore": ""
    },
    "Βέιγκαρ": {
        "name": "Βέιγκαρ",
        "region": "Πόλη του μπαντλ",
        "image_url": "https://cmsassets.rgpub.io/sanity/images/dsfx7636/universe/34b61751da58c5ccdb657faf8b606007070c41b0-1215x717.jpg?accountingTag=LoL",
        "champ_url": "https://universe.leagueoflegends.com/el_GR/champion/veigar/",
        "lore": "Για τους περισσότερους λαούς της Γης των Ρούνων, τα Γιορντλ δεν είναι μια φυλή που προκαλεί τον τρόμο. Η μυθική πρωτεύουσά τους, η Πόλη του Μπαντλ, λέγεται ότι είναι ένα μυστηριώδες, πνευματικό μέρος, γεμάτο με παράξενα αντικείμενα και αναμνηστικά που έχουν συλλέξει οι κάτοικοί της από τον υλικό κόσμο. Λόγω της φυσικής τους περιέργειας, τα Γιορντλ αφήνουν πολύ συχνά την πόλη τους για να ζήσουν λίγο καιρό με τις φυλές των θνητών, αλλά συνήθως επιστρέφουν στην πατρίδα τους με νέες ιστορίες και εμπειρίες να αφηγηθούν.\nΔυστυχώς, όμως, υπάρχουν και κάποια Γιορντλ που χάνουν τον δρόμο τους. Ένα από αυτά είναι ο τρομερός μάγος Βέιγκαρ.\nΜετά τον Μεγάλο Πόλεμο των Ντάρκιν που λίγο έλειψε να καταστρέψει ολοκληρωτικά τον κόσμο πριν από πολλούς αιώνες, το μοναδικό φως που σκόρπιζε κάπως τα σκοτάδια του Βάλοραν ήταν αυτό που έλαμπε από τον ουρανό. Οι διάσπαρτοι επιζώντες αντλούσαν θάρρος και έμπνευση από τον ουρανό και αυτή η νέα στροφή προς τη μελέτη της ουράνιας μαγείας κίνησε το ενδιαφέρον του Βέιγκαρ. Θεωρώντας ότι ήταν ήδη μεγάλος γνώστης αυτών των απόκρυφων τεχνών, το Γιορντλ έγινε μέλος ενός μυστικού τάγματος μάγων στα εδάφη της Νοξ, με την ελπίδα ότι θα γνώριζε καλύτερα τη μαγεία τους. Τα μέλη της οργάνωσης δεν σκέφτηκαν να εξετάσουν τα κίνητρα του πρόθυμου νεοφώτιστου και του δίδαξαν πώς να αντλεί ελπίδα από τα σχήματα που δημιουργούσαν οι κινήσεις των άστρων.\nΌμως, την ίδια στιγμή που κάποιοι πάσχιζαν να ξαναχτίσουν τον κόσμο, άλλοι προσπαθούσαν να τον υποτάξουν. Ο ανελέητος πολέμαρχος Μορντεκάιζερ και οι ορδές του σάρωσαν όλα τα βασίλεια, κατατροπώνοντας και αιχμαλωτίζοντας όσους τολμούσαν να αντισταθούν στην κυριαρχία του. Οι μάγοι του τάγματος —άβγαλτοι καθώς ήταν στον πόλεμο— δεν είχαν ιδιαίτερη αξία για τον τύραννο. Επιβλητικός μέσα στην καταραμένη πανοπλία του, ο Μορντεκάιζερ έβλεπε με περιφρόνηση τους μάγους να τρέμουν μπροστά του. Όταν όμως το βλέμμα του έπεσε στον Βέιγκαρ, ο οξυδερκής πολέμαρχος συνειδητοποίησε αμέσως τις δυνατότητες του Γιορντλ. Τον άρπαξε αμέσως με το σιδερένιο γάντι του και τον έσυρε μαζί του, καθώς οι άντρες του έσφαζαν τους υπόλοιπους μάγους.\nΦυλακισμένος στα έγκατα του νέου, πελώριου κάστρου του πολέμαρχου, ο Βέιγκαρ αναγκάστηκε να χρησιμοποιήσει τη μαγεία του για πιο σκοτεινούς σκοπούς. Ο Μορντεκάιζερ γνώριζε καλά ότι τα Γιορντλ ήταν πιο ευρηματικά από τις περισσότερες φυλές των θνητών και για αυτό έδεσε τον Βέιγκαρ στον υλικό κόσμο, ώστε να μην μπορεί να αποδράσει στην Πόλη του Μπαντλ. Δεν ήταν ο μοναδικός αιχμάλωτος σε εκείνο το κολασμένο μέρος, αλλά ακόμα και αυτή η περιορισμένη απομόνωση ήταν σκληρό βασανιστήριο για ένα Γιορντλ. Ο Βέιγκαρ αναγκάστηκε να κάνει πολλά φρικτά πειράματα παρά τη θέλησή του, κάποια από αυτά για να ενισχύσει την κυριαρχία του αφέντη του, άλλα μόνο και μόνο για να σπείρει τον τρόμο σε όσους τα παρακολουθούσαν.\nΆλλωστε, ο τρόμος ήταν η δύναμη που τροφοδοτούσε αυτήν τη ζοφερή αυτοκρατορία. Δυστυχισμένος πέρα από κάθε φαντασία, ο Βέιγκαρ δεν μπορούσε να κάνει τίποτε άλλο από το να παρακολουθεί την άνοδο του Μορντεκάιζερ, καθώς η κτηνωδία του τον έφερε στα πρόθυρα της αθανασίας. Πέρασαν με αυτόν τον τρόπο δεκαετίες, ίσως και αιώνες, αλλά ο χρόνος δεν είχε πλέον καμία σημασία για τον Βέιγκαρ. Με τον καιρό, η μαγεία και η εμφάνιση του Γιορντλ άρχισαν να αλλάζουν...\nΟι αναμνήσεις από το παρελθόν του χάθηκαν. Γιατί είχε έρθει στο Βάλοραν; Ποια ήταν η καταγωγή του; Είχε γνωρίσει ποτέ άλλη ζωή, πέρα από αυτήν; Αυτά τα ερωτήματα βασάνιζαν το εύθραυστο μυαλό του, όπως οι τελευταίες αναλαμπές φωτός πριν από μια ολική έκλειψη.\nΌταν οι ίδιοι οι υπήκοοι του Μορντεκάιζερ συνωμότησαν για να τον ανατρέψουν, το εφιαλτικό καθεστώς του Σιδερένιου Φαντάσματος κατέρρευσε. Όμως ήταν ήδη πολύ αργά για τον Βέιγκαρ που είχε γίνει πλέον αγνώριστος. Τα μάτια του έκαιγαν με μια σκοτεινή φλόγα. Ακόμα και η φωνή του είχε γίνει ένας μοχθηρός καγχασμός. Ελεύθερος επιτέλους από το μαγεμένο του κλουβί, το παραμορφωμένο αυτό πλάσμα δεν είχε κανένα ενδιαφέρον για τους πολέμους διαδοχής που ακολούθησαν. Βαθιά μέσα του ποθούσε να ανακτήσει την αίσθηση της ασφάλειας και της ελευθερίας που αποζητούν όλα τα πλάσματα.\nΩστόσο, προτίμησε να ακολουθήσει το κακό, αντί να το εγκαταλείψει. Αρματωμένος με πανοπλία αντάξια ενός σατανικού μάγου, αποφάσισε να επιβάλει τον σεβασμό που του άξιζε με τον μοναδικό τρόπο που ήξερε: σκορπώντας παντού τον τρόμο με ανελέητη σκληρότητα. Καλούσε την οργή των αστεριών στα κεφάλια των εχθρών του και τους παγίδευε σε ατελείωτες αιωνιότητες ανάμεσα σε δύο στιγμές.\nΠαρόλα αυτά ο Βέιγκαρ δεν μπορούσε να πετύχει τα ίδια αποτελέσματα με τον πρώην βασανιστή του.\nΗ αλήθεια είναι ότι οι λαοί του Βάλοραν όντως είχαν λόγο να τον φοβούνται, σε κάποιον βαθμό. Πολύ συχνά, έβρισκαν τα βοσκοτόπια τους απανθρακωμένα ή την έπαυλη του τοπικού άρχοντα ισοπεδωμένη μέχρι τα θεμέλια. Άλλες φορές, όμως, με κάποιον ανεξήγητο τρόπο, μια συμμορία ληστών θα εγκατέλειπε το κρησφύγετό της στο δάσος ή θα έβρισκαν τα απομεινάρια άγριων λύκων πεταμένα στην πλατεία του χωριού. Κανείς δεν μπορούσε να πει με βεβαιότητα αν αυτές οι πράξεις γίνονταν από μοχθηρία ή για να βοηθήσουν τον κόσμο με κάποιον τρόπο. Όσο και αν προσπαθούσε να γίνει ο υπέρτατος άρχοντας του κακού, ο Βέιγκαρ πάντοτε έμενε πίσω σε σχέση με το πώς φανταζόταν τον σκοπό του.\nΌμως το διαβόητο αυτό Γιορντλ δεν έχει εγκαταλείψει ακόμα την προσπάθεια. Με το δαιμονικό του ραβδί στο χέρι, δεν θα σταματήσει μέχρι να γονατίσουν όλοι μπροστά του και απολαμβάνει να εξοντώνει με θεαματικό τρόπο όσους τολμούν να τον υποτιμήσουν."
    },
    "Βέιν": {
        "name": "Βέιν",
        "region": "Ντεμάσια",
        "image_url": "https://cmsassets.rgpub.io/sanity/images/dsfx7636/universe/beb13350daed0456c1f0feb6b0e8175c23443ebe-1215x717.jpg?accountingTag=LoL",
        "champ_url": "https://universe.leagueoflegends.com/el_GR/champion/vayne/",
        "lore": "Η Σώνα Βέιν είναι μια θανάσιμη, αδίστακτη κυνηγός τεράτων που έχει αφιερώσει τη ζωή της στην αναζήτηση κι εξόντωση του δαίμονα που σκότωσε την οικογένειά της. Οπλισμένη με δύο φορητές βαλλίστρες στα χέρια της και το ασίγαστο πάθος της για εκδίκηση, η Βέιν είναι ευτυχισμένη μόνο όταν σκοτώνει όσους χρησιμοποιούν σκοτεινές δυνάμεις ή τα δημιουργήματά τους.\nΗ Βέιν ήταν η μοναχοκόρη ενός πλούσιου ζευγαριού από τη Ντεμάσια και μεγάλωσε μέσα στην πολυτέλεια. Όταν ήταν παιδί, αφιέρωνε το μεγαλύτερο μέρος του χρόνου της σε μοναδικές δραστηριότητες: διάβαζε βιβλία, μάθαινε μουσική και μάζευε έντομα από τους κήπους της έπαυλης που ταξινομούσε στις συλλογές της. Στα νιάτα τους, οι γονείς της είχαν γυρίσει όλη τη Γη των Ρούνων, αλλά αποφάσισαν να μείνουν μόνιμα στην Ντεμάσια μετά τη γέννηση της Σώνα, γιατί, περισσότερο από οποιονδήποτε άλλον λαό, οι Ντεμασιανοί συμπαραστέκονταν στους πιο αδύναμους.\nΜια μέρα, λίγο μετά από τα δέκατα έκτα της γενέθλια η Βέιν γύρισε σπίτι από ένα επίσημο δείπνο και αντίκρισε κάτι που δεν θα ξεχνούσε ποτέ.\nΜια απίστευτα όμορφη γυναίκα, με κέρατα στο μέτωπό της, στεκόταν όρθια μπροστά από τα αιματοβαμμένα πτώματα των γονιών της.\nΟ τρόμος και η οδύνη πλημμύρισαν τη Βέιν που ξέσπασε αμέσως σε ουρλιαχτά. Προτού εξαφανιστεί, η δαιμόνισσα κοίταξε καλά το νεαρό κορίτσι και της έδειξε τα δόντια της με ένα τρομερό χαμόγελο, γεμάτο πόθο.\nΗ Βέιν προσπάθησε να απομακρύνει τα ματωμένα μαλλιά από το πρόσωπο της μητέρας της, αλλά ό,τι κι αν έκανε αυτό το χαμόγελο έμενε χαραγμένο στο μυαλό της και της έτρωγε τα σωθικά. Ακόμη και όταν έκλεισε απαλά τα βλέφαρα του πατέρα της – το στόμα του ήταν ακόμη ορθάνοιχτο, παγωμένο στη φρίκη των τελευταίων του στιγμών – το χαμόγελο της δαιμόνισσας δέσποζε στις σκέψεις της.\nΑυτό το χαμόγελο θα έκανε το αίμα της να βράζει από οργή για όλη της τη ζωή.\nΗ Βέιν προσπάθησε να εξηγήσει τι είχε συμβεί, αλλά κανείς δεν την πίστεψε πραγματικά. Κανείς δεν μπορούσε να δεχτεί ότι υπήρχε καταμεσής τους ένας ανεξέλεγκτος δαίμονας – και μάλιστα σε ένα τόσο καλά οχυρωμένο και προστατευμένο από τη μαγεία μέρος, όπως το βασίλειο της Ντεμάσια.\nΗ Βέιν όμως θυμόταν πολύ καλά τι είχε συμβεί. Το χαμόγελο της δαιμόνισσας είχε τέτοια αυτοπεποίθηση που ήταν σίγουρη ότι θα χτυπούσε ξανά. Η σκοτεινή μαγεία θα έβρισκε τον τρόπο να περάσει ακόμη και τα πανύψηλα τείχη της Ντεμάσια. Όσο πανούργα και αν ήταν η μεταμφίεσή της, όσο καλά και αν κρυβόταν σε κάποια σκοτεινή γωνιά, η Βέιν ήξερε ότι η δαιμόνισσα ήταν εκεί.\nΑλλά ήταν αποφασισμένη να μην φοβάται πια.\nΗ καρδιά της ήταν γεμάτη μίσος και τα σεντούκια της οικογένειάς της ξεχείλιζαν με χρυσάφι που θα έφτανε για να εξοπλίσει έναν μικρό στρατό. Όμως, εκεί που έπρεπε να πάει η Βέιν, κανείς στρατός δεν θα τολμούσε να την ακολουθήσει. Πρώτα από όλα, έπρεπε να μάθει τα πάντα για τη μαύρη μαγεία: Πώς να την εντοπίζει. Πώς να την εξουδετερώνει. Και πώς να σκοτώνει όσους τη χρησιμοποιούσαν.\nΈπρεπε να βρει κάποιον που θα μπορούσε να της τα διδάξει όλα αυτά.\nΘυμήθηκε τις ιστορίες που της έλεγαν οι γονείς της για μια φυλή πολεμιστών στο Βορρά που πολεμούσαν με μια Μάγισσα του Πάγου. Για γενιές ολόκληρες, είχαν καταφέρει να αμυνθούν ενάντια στις μαγικές δυνάμεις της και τους σκοτεινούς υπηρέτες της. Η Βέιν ήταν σίγουρη ότι εκεί θα έβρισκε τον δάσκαλο που χρειαζόταν. Μια μέρα, κατάφερε να ξεφύγει από τους κηδεμόνες που είχε ορίσει το κράτος και να κλείσει θέση στο επόμενο πλοίο για το Φρέλιορντ.\nΜόλις πάτησε το πόδι της σε στέρεο έδαφος, ξεκίνησε την αναζήτησή στης για έναν κυνηγό τεράτων. Τελικά κατάφερε να βρει αυτό που έψαχνε, αλλά όχι με τον τρόπο που περίμενε. Ενώ περνούσε ένα παγωμένο φαράγγι, η Βέιν πιάστηκε σε μια καλά κρυμμένη παγίδα, σκαλισμένη στον βράχο. Η παγίδα την έριξε κακήν-κακώς στο βάθος ενός λάκκου, γεμάτο με κοφτερούς κρυστάλλους. Όταν σήκωσε το βλέμμα της, η Βέιν βρέθηκε πρόσωπο με πρόσωπο με ένα πεινασμένο τρολ του παγετού που έγλειφε τα χείλη του, χαρούμενο για τη νόστιμη λεία που έπεσε στην παγίδα του.\nΠροτού προλάβει όμως να βάλει και πάλι την μπλε γλώσσα του στο στόμα, ένα δόρυ έσκισε τον αέρα και καρφώθηκε βαθιά στον εγκέφαλό του. Ο γίγαντας έπεσε μέσα στο λάκκο και η Βέιν πρόλαβε την τελευταία στιγμή να κάνει στο πλάι για να μην την κάνει λιώμα. Μια σιχαμερή λιμνούλα από σάλιο και αίμα σχηματίστηκε στα πόδια της.\nΟ σωτήρας της Βέιν ήταν μια σκληροτράχηλη, μεσόκοπη γυναίκα. Το όνομά της ήταν Φρέι. Άναψε μια μικρή, αδύναμη φωτιά για να κρατήσει μακριά το κρύο όσο ήταν δυνατόν και έδεσε με προσοχή τα τραύματα της Βέιν. Η Φρέι είχε αφιερώσει τη ζωή της στο κυνήγι των υπηρετών της Μάγισσας του Πάγου που είχαν δολοφονήσει τα παιδιά της. Η Βέιν παρακάλεσε τη γυναίκα να γίνει ο μέντοράς της και να την μάθει πώς να κυνηγά τα δαιμονικά πλάσματα του κόσμου, αλλά η γυναίκα από το Φρέλιορντ δεν είχε καμία διάθεση να αναλάβει αυτήν την ευθύνη. Η Βέιν έδειχνε από μακριά ότι ήταν πλούσια και καλομαθημένη και έπρεπε να κάνει τεράστια προσπάθεια για να αποκτήσει την αντοχή και την επιμονή που απαιτούσε αυτός ο τρόπος ζωής.\nΗ Βέιν δεν μπορούσε να δεχτεί την απάντηση της Φρέι και την προκάλεσε σε μονομαχία. Αν νικούσε, η Φρέι θα υποχρεωνόταν να την εκπαιδεύσει. Αν έχανε, θα της επέτρεπε να τη χρησιμοποιήσει ως δόλωμα για να πιάσει τους υπηρέτες της Μάγισσας του Πάγου. Η Βέιν δεν είχε κανένα λόγο να πιστεύει ότι θα νικήσει. Δεν είχε εκπαιδευτεί ποτέ στα όπλα, με την εξαίρεση ενός απογεύματος που είχε προσπαθήσει να μάθει ξιφασκία, αλλά πολύ γρήγορα βαρέθηκε να έχει συνέχεια το χέρι στην πλάτη της. Όμως δεν ήθελε να το βάλει κάτω. Η Φρέι θαύμασε το θράσος της Βέιν και την επόμενη στιγμή πέταξε μια χούφτα χιόνι στα μάτια της για να την τυφλώσει. Αυτό ήταν το πρώτο της μάθημα στο κυνήγι των τεράτων: τα τέρατα δεν παλεύουν έντιμα, και το ίδιο πρέπει να κάνει και ο κυνηγός.\nΠαρά την απειρία της, ωστόσο, η νεαρή κοπέλα ήταν τόσο αποφασισμένη, που κέρδισε τον σεβασμό της Φρέι. Η Βέιν δεν είχε καμιά ελπίδα ενάντια στη Φρέι, αλλά αυτό δεν την εμπόδισε να σηκώνεται ξανά και ξανά για να ριχτεί στη μάχη. Κάθε φορά που το κορίτσι κατάφερνε να σηκωθεί, ξεπερνώντας τον πόνο στο τσακισμένο της σώμα, η Φρέι έβλεπε λίγο πιο καθαρά την κυνηγό που θα γινόταν κάποτε. Η Βέιν δεν είχε την ικανότητα για να επιβληθεί, αλλά ποτέ δεν έχασε τον δυναμισμό και την αποφασιστικότητά της. Για μια τελευταία φορά, προσπάθησε να πείσει τη Φρέι: είχε χάσει και αυτή την οικογένειά της, όπως και η έμπειρη κυνηγός. Προσπάθησε να δώσει στη Φρέι να καταλάβει ότι, αν περνούσε το υπόλοιπο της ζωής της κυνηγώντας Τρολ του Παγετού, το μόνο που μπορούσε να ελπίζει ήταν ότι κάποια μέρα θα έβρισκε την πολυπόθητη λύτρωση από τα νύχια ενός τέρατος. Αν όμως συμφωνούσε να εκπαιδεύσει τη Βέιν, θα είχε μια πολύτιμη σύμμαχο που θα τη βοηθούσε να σκοτώσει περισσότερα τέρατα. Οι δυο τους, μαζί, θα μπορούσαν να σώσουν πολλές περισσότερες οικογένειες, ώστε να μη νιώσουν ποτέ τον πόνο που τις είχε φέρει μέχρι εδώ. Η Φρέι είδε στα μάτια της Βέιν το ίδιο μίσος και αίσθημα απώλειας που έκαιγε και στα δικά της σωθικά.\nΗ Φρέι συμφώνησε να επιστρέψει στη Ντεμάσια μαζί με τη Βέιν.\nΟι δυο τους έκαναν μαζί το ταξίδι προς το Νότο, με τη Φρέι μεταμφιεσμένη σε Ντεμασιανή για να την αφήσουν να περάσει οι φρουροί στα σύνορα. Όταν έφτασαν στην έπαυλη της Βέιν, οι δυο τους ξεκίνησαν αμέσως την εκπαίδευση. Ο γυρισμός της Βέιν είχε ως αποτέλεσμα να αρχίσουν να συρρέουν αμέτρητοι μνηστήρες που ήθελαν να ζητήσουν το χέρι της σε γάμο, αλλά η Σώνα δεν είχε κανέναν άλλο ενδιαφέρον, πέρα από την εκπαίδευσή της με τη Φρέι. Έτσι, αναπτύχθηκε μια βαθιά φιλία μεταξύ τους.\nΗ Φρέι δίδαξε στη Βέιν τις βασικές αρχές της σκοτεινής μαγείας, πώς να καλεί τέρατα και να κάνει μοχθηρά ξόρκια. Η Βέιν απορροφούσε με μανία όλες τις γνώσεις που της πρόσφερε η μέντοράς της, αλλά είχε αρχίσει να αναρωτιέται πώς η Φρέι είχε μάθει αυτές τις σατανικές τέχνες με τέτοια λεπτομέρεια.\nΗ Ντεμάσια ήταν καλά οχυρωμένη, με αμέτρητους στρατιώτες, πανύψηλα τείχη και δέντρα που καταπολεμούσαν τη μαγεία, για αυτό έπρεπε να πηγαίνουν μέχρι τα σύνορα για να βρουν τέρατα να κυνηγήσουν. Η Βέιν σκότωσε το πρώτο της τέρας – ένα αιμοχαρές πλάσμα που είχε γίνει ο φόβος και ο τρόμος των περιπλανώμενων εμπόρων – σε ηλικία δεκαοκτώ ετών.\nΈτσι όπως στεκόταν επάνω από το πτώμα του, βαμμένη στο αίμα του, ένα άλλο συναίσθημα ξύπνησε μέσα στη Βέιν: η ευχαρίστηση. Η ηδονή της βίας και της εκδίκησης γέμισε το είναι της και την πλημμύρισε με απόλαυση.\nΗ Βέιν και η Φρέι πέρασαν πολλά χρόνια κυνηγώντας τα πλάσματα του σκότους και, με κάθε τέρας που έπεφτε από τις λεπίδες τους, ο σεβασμός που έτρεφαν η μία για την άλλη γινόταν ολοένα πιο ισχυρός. Μια μέρα, η Βέιν συνειδητοποίησε ότι αγαπούσε τη Φρέι σαν να ήταν η ίδια της η μητέρα, αλλά αυτά τα συναισθήματα έρχονταν σε σύγκρουση με τον πόνο και την τραυματική εμπειρία που είχε ζήσει. Η Βέιν αρνήθηκε να ανοίξει την καρδιά της και απώθησε αυτά τα συναισθήματα, με την ίδια λύσσα που πολεμούσε τα τέρατα που κυνηγούσε.\nΗ Βέιν και η Φρέι ταξίδεψαν παντού σε αναζήτηση ολοένα πιο επικίνδυνων τεράτων. Σε ένα ταξίδι τους στα υψίπεδα του Βάλοραν, άκουσαν τους ντόπιους να ψιθυρίζουν μεταξύ τους για ένα δαιμονικό, κερασφόρο πλάσμα ανείπωτης ομορφιάς. Σύμφωνα με τις φήμες, η δαιμόνισσα ήταν πολύ δραστήρια: είχε ιδρύσει τη δική της λατρεία και προσπαθούσε να προσελκύσει πιστούς που θα έκαναν το θέλημά της. Δεν ήταν λίγοι όσοι χάνονταν με τη θέλησή τους στους λόφους και εξαφανίζονταν για πάντα. Έμαθαν ότι οι αρχιερείς της νέας θρησκείας είχαν το ιερό τους κοντά σε έναν γκρεμό και εκεί ετοίμαζαν τις θυσίες στον δαίμονα θεό τους. Η Βέιν και η Φρέι ξεκίνησαν αμέσως το κυνήγι.\nΌταν έφτασαν στον προορισμό τους, μέσα στη νύχτα, η Βέιν δεν ήταν όσο συγκεντρωμένη όσο θα ήθελε. Για πρώτη φορά από τότε που ξεκίνησε η συνεργασία της, ανησυχούσε για τη Φρέι. Ανησυχούσε ότι θα έχανε για δεύτερη φορά μια μητρική φιγούρα από τη ζωή της. Προτού προλάβει να εξομολογηθεί τους φόβους της στη Φρέι, ένας από τους ιερείς της δαιμόνισσας πετάχτηκε από τη βλάστηση και χτύπησε τη Βέιν με ένα ρόπαλο στον ώμο.\nΗ Βέιν τραυματίστηκε βαριά. Η Φρέι δίστασε για λίγο, αλλά μετά από λίγο φάνηκε να παίρνει μια δύσκολη απόφαση. Ψελλίζοντας μια συγγνώμη στη φίλη της, μεταμορφώθηκε σε έναν πελώριο λύκο του Φρέλιορντ. Ο λύκος όρμησε αμέσως στον ιερέα και του ξερίζωσε το λαρύγγι με τα κοφτερά του δόντια, ενώ η Βέιν κοιτούσε, ανήμπορη να πιστέψει αυτό που έβλεπαν τα μάτια της.\nΌταν βεβαιώθηκε ότι ο ιερέας ήταν νεκρός, η Φρέι πήρε και πάλι ανθρώπινη μορφή, αλλά τα μάτια της είχαν την έκφραση ενός τρομαγμένου ζώου. Εξήγησε στη Βέιν ότι μετά το θάνατο της οικογένειάς της, ακολούθησε το δρόμο του σαμάνου και καταράστηκε τον εαυτό της για να αποκτήσει τη δύναμη που θα χρειαζόταν για να πολεμήσει αποτελεσματικά τη Μάγισσα του Πάγου. Η τελετή που της έδωσε της δυνάμεις της περιλάμβανε μαύρη μαγεία, αλλά αποφάσισε να κάνει αυτήν τη θυσία για να προστατεύσει–\n–όμως το βέλος της Βέιν τρύπησε την καρδιά της προτού προλάβει να ολοκληρώσει τη φράση της. Η στοργή που ένιωθε για τη Φρέι εξαφανίστηκε αμέσως όταν ανακάλυψε την πραγματική της φύση. Ένα δάκρυ κύλησε στο μάγουλο της Φρέι καθώς σωριάστηκε στο έδαφος, αλλά η Βέιν δεν έδωσε σημασία. Τα συναισθήματά της είχαν πεθάνει μαζί με τη Φρέι.\nΕίχε ακόμη αρκετές ώρες μπροστά της μέχρι την αυγή και ίσως προλάβαινε ακόμα να φτάσει το θήραμά της. Η Βέιν δεν είχε τίποτε άλλο στο μυαλό της, από τη δαιμόνισσα που ήταν τόσο κοντά. Και πόσο ωραία θα ένιωθε όταν τη σκότωνε επιτέλους. Και όχι μόνο αυτήν. Τα πλάσματα του σκότους δεν φόβιζαν πλέον τη Βέιν. Για την ακρίβεια, ήταν αυτή πλέον που είχε γίνει ο φόβος και ο τρόμος τους.\nΓια πρώτη φορά από τότε που σκοτώθηκαν οι γονείς της, η Βέιν χαμογέλασε."
    },
    "Βίκτορ": {
        "name": "Βίκτορ",
        "region": "Ζάουν",
        "image_url": "https://cmsassets.rgpub.io/sanity/images/dsfx7636/universe/6df31c309fbf2a122c25821cac1ce61fa66469e6-1920x1080.jpg?accountingTag=LoL",
        "champ_url": "https://universe.leagueoflegends.com/el_GR/champion/viktor/",
        "lore": "Για να κατανοήσουμε τον πλήρη αντίκτυπο της Μαγοτεχνίας και τις συνέπειες που θα έχει για το μέλλον του κόσμου, πρέπει πρώτα να κατανοήσουμε τους ανθρώπους που την επινόησαν.\nΌσον αφορά τον Τζέις Τάλις —τον περιβόητο «Άνθρωπο της Προόδου»— έχουν γραφτεί πολλά. Ωστόσο, είναι πολύ πιο δύσκολο να βρούμε επιβεβαιωμένες πληροφορίες για τον Βίκτορ, τον συνεργάτη του. Ο υπογράφων έχει υποβάλει επανειλημμένως αιτήματα στο Συμβούλιο του Πιλτόβερ και σε διάφορους παράγοντες της Ακαδημίας, αλλά ισχυρίζονται ότι τα αρχεία που σχετίζονται με την απασχόλησή του εκεί χάθηκαν κατά τη διάρκεια των θυελλωδών γεγονότων που οδήγησαν στον θάνατό του. Θα το αφήσω στην κρίση σας κατά πόσο φαντάζει πιθανή αυτή η εξήγηση και θα περιοριστώ σε ό,τι κατάφερα να μάθω από δημόσιες πηγές, όπως είναι τα απρόσμενα ενημερωτικά παλιά τεύχη της Επιθεώρησης του Πιλτόβερ και ό,τι έχει απομείνει από την τεκμηρίωση της κατασκευής των Μαγοτεχνικών Πυλών που κατάφερα να αποκτήσω με... ας πούμε λιγότερο επίσημα μέσα.\nΟ Βίκτορ γεννήθηκε από φτωχή οικογένεια στα Ρήγματα κάτω από το Ζάουν, οπότε μεγάλωσε συνηθισμένος στις στερήσεις. Η μόλυνση της Κάτω Πόλης τον άφησε με ένα πρόβλημα στο πόδι και μια σπάνια ασθένεια που μείωσε σημαντικά το προσδόκιμο της ζωής του, με αποτέλεσμα να αποξενωθεί από τα άλλα παιδιά. Ωστόσο, παρά τα σωματικά του μειονεκτήματα, το πνεύμα του Βίκτορ αναπτύχθηκε και ευδοκίμησε χωρίς περιορισμούς.\nΚάποτε είχε μιλήσει σε έναν συνάδελφό μου, σχετικά με μια εμπειρία που διαμόρφωσε τα νεανικά του χρόνια. Ανέφερε ότι, ενώ έπαιζε στα μολυσμένα νερά των Διυλιστηρίων με το βαρκάκι του, συνάντησε έναν «γιατρό που είχε χάσει την υπόληψή του», ο οποίος είχε προβεί σε ακραίες και ανατριχιαστικές πράξεις για χάρη της επιστήμης. Η πρόοδος προϋποθέτει όρια και αυτό το μάθημα που είχε αποκομίσει σε νεαρή ηλικία βοήθησε πολύ τον Βίκτορ όταν τράβηξε την προσοχή του φημισμένου Καθηγητή Σέσιλ Μπ. Χάιμερντιγκερ, πολλά χρόνια αργότερα.\nΈγινε δεκτός στην Ακαδημία του Πιλτόβερ για να λάβει πλήρη μόρφωση και για να βοηθήσει τον καθηγητή στις έρευνές του. (Για αυτό ακριβώς δυσκολεύομαι να πιστέψω ότι οι διοικητικές υπηρεσίες δεν έχουν κανένα αρχείο, για να μην αναφέρω και την εξαφάνιση του ίδιου του Χάιμερντιγκερ, που κάποια μέλη του Συμβουλίου ισχυρίζονται ότι δεν θυμούνται καν την ύπαρξή του! Πόσο εύκολα αλλάζουμε την ιστορία για το δικό μας συμφέρον!) Επιτέλους, ο Βίκτορ βρισκόταν στο περιβάλλον που του άξιζε, ελεύθερος να αναδείξει την πραγματική του ιδιοφυΐα.\nΌταν ένα ατύχημα σε ένα εργαστήριο (βλ. Κεφάλαιο 6: Τιμωροί στην Κάτω Πόλη) αποκάλυψε τη διεξαγωγή μη εξουσιοδοτημένων πειραμάτων στα κτίρια της Ακαδημίας, ο Βίκτορ ανέλαβε την απομάκρυνση των επικίνδυνων υλικών με εντολή του Χάιμερντιγκερ. Όμως, αντί για τον κίνδυνο που περίμενε, ο Βίκτορ βρήκε σελίδες με παθιασμένες, χειρόγραφες σημειώσεις που περιέγραφαν ένα εξαιρετικά φιλόδοξο εγχείρημα: τη χαλιναγώγηση της μαγείας μέσω της επιστήμης.\nΈτσι ξεκίνησε η πολύχρονη φιλία του με τον ασυμβίβαστο εφευρέτη Τζέις Τάλις και το κοινό τους όραμα που έμελλε να αλλάξει τον κόσμο για πάντα.\nΤο προϊόν των προσπαθειών τους ήταν, φυσικά, η Μαγοτεχνία, μια τεχνολογία τόσο επαναστατική που οδήγησε το Πιλτόβερ σε μια θαυμαστή, νέα εποχή. Ο Βίκτορ και ο Τζέις δεν ήταν μόνο συνάδελφοι, αλλά και αδελφές ψυχές.\nΌμως η ασθένεια του Βίκτορ χειροτέρεψε. Το γεγονός αυτό οδήγησε την έρευνά τους σε μία πιθανή λύση: μια προσαρμοστική ρουνική (πλήρης περιγραφή και εικόνες στο Κεφάλαιο 13: Ο Μαγοτεχνικός Πυρήνας). Η νέα εφεύρεση είχε φαινομενικά τη δυνατότητα να εξελίσσει αυτόνομα τη διαμόρφωσή της και ο Βίκτορ έλπιζε ότι με αυτόν τον τρόπο θα μπορούσε να βελτιώσει την οργανική ύλη και να τον θεραπεύσει… αλλά η προσπάθειά του δεν είχε επιτυχία. Ο αυτοπειραματισμός είναι πάντοτε επικίνδυνος και ο Βίκτορ ήξερε ότι κατά πάσα πιθανότητα θα είχε ως αποτέλεσμα την αποπομπή του από την ακαδημαϊκή κοινότητα και την απομάκρυνσή του από τα αγαπημένα του πρόσωπα. Ωστόσο, σύμφωνα με τις μαρτυρίες, πίστευε πραγματικά ότι ο Τζέις θα ήταν η εξαίρεση.\nΌμως, όταν φανερώθηκαν οι προκαταλήψεις του φίλου του για την Κάτω Πόλη και τους κατοίκους της, ο Βίκτορ ένιωσε ότι ο δεσμός τους είχε αρχίσει να φθίνει. Αποφάσισε να μην αποκαλύψει τα σχέδιά του και συνέχισε μόνος του τα πειράματα, μέχρι που τελικά έχασε τον έλεγχο του Μαγοτεχνικού Πυρήνα. Σύμφωνα με δύο έγκυρες πηγές εντός της Ακαδημίας (βλ. πλήρη καταγραφή στο Παράρτημα 8) φαίνεται ότι μεταξύ των επιπτώσεων ήταν και κάποια απώλεια ζωής, αν και, παραδόξως, δεν υπάρχουν σαφείς λεπτομέρειες.\nΩστόσο, είναι φανερό ότι επηρεάστηκε η ψυχική υγεία του Βίκτορ, παρόλο που δεν μπόρεσε να βρει την δύναμη να καταστρέψει τον Μαγοτεχνικό Πυρήνα. Παρά τις προσπάθειές τους, ο Βίκτορ και ο Τζέις είχαν αποτύχει να σώσουν ζωές με τις εφευρέσεις τους και ο Βίκτορ ήταν αποφασισμένος να επανορθώσει για όσα έκανε.\nΌμως, όποια και αν ήταν τα σχέδιά του προς αυτήν την κατεύθυνση, ματαιώθηκαν από την τρομοκρατική επίθεση στο Συμβούλιο του Πιλτόβερ.\nΟ ίδιος τραυματίστηκε σοβαρά στην έκρηξη και σώθηκε μόνο χάρη στην ευστροφία και την ακαριαία παρέμβαση του παλιού του φίλου, Τζέις Τάλις. Με τη δύναμη του Μαγοτεχνικού Πυρήνα, ο Τζέις κατάφερε να επουλώσει τα τραύματά του σε βαθμό που εξέπληξε και προβλημάτισε τα σπουδαιότερα μυαλά του κόσμου. Το κατόρθωμά του έμοιαζε εντελώς εκτός πραγματικότητας, σαν κάτι που θα διάβαζε κανείς σε ένα μυθιστόρημα της δεκάρας! Θα αναφερθούμε πιο αναλυτικά σε αυτό στο Κεφάλαιο 21: Η Θεωρία της Βιομηχανικής… όμως αξίζει να σημειωθεί ότι ο Βίκτορ που βγήκε από αυτό το μηχάνημα είχε την ίδια σχέση με έναν κανονικό άνθρωπο όπως και η Μαγοτεχνία με έναν απλό τροχό!\nΚαι η αλήθεια είναι ότι δεν αισθανόταν ιδιαίτερη ευγνωμοσύνη για αυτό που είχε κάνει ο Τζέις για να τον σώσει.\nΟ Βίκτορ περιπλανήθηκε για λίγο καιρό μόνος του ανάμεσα στους εξαθλιωμένους και ξεχασμένους κατοίκους της Κάτω Πόλης. Σε αυτό το χρονικό διάστημα, διαπίστωσε ότι το ψυχρό του άγγιγμα μπορούσε να απαλλάξει από τον πόνο και να αφαιρέσει το συναίσθημα και αυτό έδωσε νέο νόημα στη ζωή του. Οι φήμες για έναν θεραπευτή που μπορούσε να κάνει θαύματα εξαπλώθηκαν αστραπιαία σε όλο το Ζάουν και πολύ σύντομα ο θεραπευτής εξελίχθηκε σε σωτήρα. Το κοινόβιο που δημιουργήθηκε γύρω του προσέλκυσε τους πιο απελπισμένους και αξιολύπητους ανθρώπους του Ζάουν. Όμως, μετά από την επίθεση της Νοξιανής φρουράς (βλ. Κεφάλαιο 19: Στρατιωτικός Νόμος στο Πιλτόβερ) υπό την καθοδήγηση της Στρατηγού Αμπέσα Μεντάρντα, ο Βίκτορ έγινε και πάλι ανίσχυρος σωματικά.\nΌμως αυτή τη φορά κάτι είχε αλλάξει. Απαλλαγμένος από φόβο, αγάπη, πίκρα, χαρά, μίσος ή καλοσύνη, έγινε ο μηχανικός κήρυκας μιας δεύτερης νέας εποχής και οι ακόλουθοί μετατράπηκαν σε μαριονέτες που υπηρετούσαν τυφλά τη θέλησή του.\nΜπορούμε να υποθέσουμε σε αυτό το σημείο ότι, λόγω της αδιανόητης και απάνθρωπης ευφυΐας του, ο σκοπός του Βίκτορ ήταν πιο ξεκάθαρος από ποτέ. Θα έσωζε την ανθρωπότητα από τον εαυτό της φέρνοντας την Ένδοξη Εξέλιξη σε όλο τον κόσμο, είτε κατανοούσαν την αναγκαιότητά της, είτε όχι.\n—απόσπασμα από το «Τίμημα της Προόδου», μια πραγματεία του Καθηγητή Κρίστομπαλ Λυμέρε"
    },
    "Βελ'κοζ": {
        "name": "Βελ'κοζ",
        "region": "Το κενό",
        "image_url": "https://cmsassets.rgpub.io/sanity/images/dsfx7636/universe/bd055ac14b71d4bb5f3b083183b995d8d2dca9ad-1215x717.jpg?accountingTag=LoL",
        "champ_url": "https://universe.leagueoflegends.com/el_GR/champion/velkoz/",
        "lore": ""
    },
    "Βεξ": {
        "name": "Βεξ",
        "region": "Νησιά της σκιάς",
        "image_url": "https://cmsassets.rgpub.io/sanity/images/dsfx7636/universe/5bbb4cc7211394f0f8d93e65f6919710894315b7-1920x1064.jpg?accountingTag=LoL",
        "champ_url": "https://universe.leagueoflegends.com/el_GR/champion/vex/",
        "lore": "Στη σκοτεινή καρδιά των Νησιών της Σκιάς, ένα μοναχικό Γιορντλ περπατά αργά μέσα στην αιθέρια ομίχλη, ευχαριστημένο μέσα στη γλυκιά μιζέρια του. Με μια ατελείωτη προμήθεια αδιαθεσίας και σέρνοντας μια πανίσχυρη σκιά, η Βεξ θωρακίζει τον εαυτό της από τη ζωντάνια και την ευτυχία του εξωτερικού κόσμου και από όλους τους εκνευριστικούς «κλισέδες» που τον καταλαμβάνουν.\nΌσο μεγάλωνε στην Πόλη του Μπαντλ, η Βεξ ποτέ δεν ένιωσε να ανήκει εκεί. Η παιχνιδιάρικη διάθεση και το χρώμα του Βασιλείου των Γιορντλ πάντα τής φαίνονταν γλυκανάλατα. Παρά τις καλύτερες προσπάθειες των γονιών της, ποτέ δεν κατάφερε να βρει το «πνεύμα των Γιορντλ» ή φίλους που να της ταίριαζαν και επέλεγε να περνά τον περισσότερο χρόνο της κλεισμένη στο δωμάτιό της, μουτρωμένη.\nΕκεί, έβρισκε μια αναπάντεχη αδερφή-ψυχή στη δική της σκιά. Ήταν μαύρη (το αγαπημένο της χρώμα) και δεν έλεγε κουβέντα, δηλαδή η ιδανική σύντροφος για τη μουτρωμένη νεαρή. Έμαθε να ψυχαγωγείται με τη σκιά, επιδιδόμενη σε κατσουφιασμένες παντομίμες για να διασκεδάζει τον εαυτό της.\nΑλίμονο όμως, ήταν απλώς μια σκιά, ανήμπορη να προστατεύσει τη Βεξ από το αηδιαστικό κέφι που την περιέβαλε. Κάτι άλλο πρέπει να επιφυλασσόταν για αυτή. Κάτι πιο σκοτεινό. Κάτι λυπημένο. Κάτι ακριβώς σαν εκείνη.\nΑυτό το κάτι έκανε την εμφάνισή του με τη μορφή του Θερισμού, των πυκνών σύννεφων Μαύρης Ομίχλης που κατέκλυσαν την Πόλη του Μπαντλ, προκαλώντας πανικό στους κατοίκους. Αν και τα περισσότερα Γιορντλ πολέμησαν γενναία για να αντιμετωπίσουν την Ομίχλη, το απαίσιο μίασμα κέντρισε την προσοχή της Βεξ και εκείνη άρχισε να το ακολουθεί, αναζητώντας την πηγή του.\nΌταν έφτασε στα Νησιά της Σκιάς, η Βεξ δεν μπορούσε να πιστέψει στα μάτια της. Τεράστιες εκτάσεις στεριάς και θάλασσας, κενές από κάθε ζωή και χρώμα, εκτείνονταν μπροστά της. Εδώ, θα μπορούσε επιτέλους να βυθιστεί, χωρίς να την ενοχλούν το γέλιο και η ευθυμία των υπόλοιπων.\nΕνώ περνούσαν οι μέρες, η Βεξ συνειδητοποιούσε ότι η Μαύρη Ομίχλη είχε μια παράξενη επιρροή πάνω της. Η σκιά της είχε αποκτήσει μια νέα αιθέρια εικόνα, πολύ πιο ζωντανή και εκφραστική από την ίδια, ενώ η καλοήθης μαγεία των Γιορντλ είχε μεταμορφωθεί σε κάτι πολύ πιο σατανικό. Η Βεξ μπορούσε πλέον να απλώσει παντού τη δυστυχία της.\n«Ποιος δημιούργησε αυτό το εκπληκτικά απαίσιο μέρος;» αναρωτήθηκε.\nΗ ερώτησή της απαντήθηκε σύντομα, όταν εμφανίστηκε στα νησιά ο Έκπτωτος Βασιλιάς Βιέγκο, ο οποίος επεδίωκε να απλώσει την Ομίχλη του σε κάθε γωνιά της Γης των Ρούνων. Μόλις γνώρισε τη Βεξ, ο Βιέγκο κατάλαβε ότι το Γιορντλ είχε μια μοναδική ικανότητα να διαδίδει την απελπισία, κάνοντας τους ανθρώπους πιο ευάλωτους στον Θερισμό του. Η Βεξ, με τη σειρά της, πήρε έμπνευση από το όραμά του για έναν κόσμο καλυμμένο με Μαύρη Ομίχλη. Οι δυο τους σύντομα έγιναν σύμμαχοι και κίνησαν, για να μετατρέψουν ολόκληρο τον κόσμο σε έναν μαρτυρικό ερημότοπο.\nΠροτού πραγματοποιηθεί πλήρως το όραμα του Βιέγκο, η Βεξ ανακάλυψε το απώτερο κίνητρό του: να πάρει πίσω την ψυχή της νεκρής του βασίλισσας, της Ισόλδης και να ενωθεί ξανά μαζί της μέσα στη γαμήλια ευτυχία. Έτρεμε αηδιασμένη και αισθάνθηκε προδομένη επειδή ο άντρας που εμπιστεύτηκε για να σκοτώσει την ευτυχία του κόσμου, στην πραγματικότητα, αναζητούσε την ευτυχία ο ίδιος. Η Βεξ άφησε τον Βιέγκο να ηττηθεί από τους Φρουρούς του Φωτός, ενώ τα όνειρά του για μια γαμήλια επανένωση συνετρίβησαν στα βράχια του ναυαγίου στο Κάμαβορ. Ολομόναχη για μία ακόμη φορά, παρατηρούσε με απογοήτευση τον κόσμο να επιστρέφει στο φωτεινό, χρωματιστό μέρος που ανέκαθεν μισούσε. Το να βρει μια μελαγχολία διαρκείας θα ήταν πιο δύσκολο από όσο νόμιζε.\nΓνώριζε ένα τελευταίο μέρος που θα μπορούσε να πάει, έναν σίγουρο τρόπο να πετύχει τη δυστυχία που επιθυμούσε. Επισκέφτηκε τους γονείς της στην Πόλη του Μπαντλ, πρόθυμη να τους δείξει ποια είχε γίνει και να απολαύσει την αποδοκιμασία τους.\nΤο νεαρό Γιορντλ παρακολουθούσε τους γονείς του, καθώς έμειναν κατάπληκτοι, ακίνητοι σαν κομμένοι κορμοί. Οι εκφράσεις τους μετατράπηκαν από σοκ σε άρνηση και έπειτα σε απρόθυμη αποδοχή.\n«Αγάπη μου. Δεν μπορούμε να το καταλάβουμε... αυτό» είπε η μητέρα της, κάνοντας νόημα με το δάχτυλό της σε ολόκληρη την ύπαρξη της Βεξ.\n«Όμως, σε αγαπάμε χωρίς όρους» είπε ο πατέρας της. «Και αν εσύ είσαι ευτυχισμένη, τότε είμαστε και εμείς ευτυχισμένοι για εσένα.»\n. Κοιτάζοντας αποδοκιμαστικά, η Βεξ αναστέναξε δυνατά και οργισμένα. «Εσείς οι δύο είστε χάλια» γκρίνιαξε.\nΒγήκε αργά από το σαλόνι των γονιών της, ανυπομονώντας να επιστρέψει στα Νησιά της Σκιάς, όπου θα μπορούσε να βυθιστεί στη δυστυχία της ανενόχλητη."
    },
    "Βιέγκο": {
        "name": "Βιέγκο",
        "region": "Νησιά της σκιάς",
        "image_url": "https://cmsassets.rgpub.io/sanity/images/dsfx7636/universe/3766d90650c9eddd2e1405489365c1ec7ef9f2be-1900x1127.jpg?accountingTag=LoL",
        "champ_url": "https://universe.leagueoflegends.com/el_GR/champion/viego/",
        "lore": ""
    },
    "Βλάντιμιρ": {
        "name": "Βλάντιμιρ",
        "region": "Νόξους",
        "image_url": "https://cmsassets.rgpub.io/sanity/images/dsfx7636/universe/b16ed6e512c850aac0a258909c3b025de42396bd-1215x717.jpg?accountingTag=LoL",
        "champ_url": "https://universe.leagueoflegends.com/el_GR/champion/vladimir/",
        "lore": "Γνώστης αρχαίας, απόκρυφης μαγείας, ο Βλάντιμιρ είναι μία από τις πιο αινιγματικές υπάρξεις της Νόξους. Ήταν παρών στην ίδρυση της αυτοκρατορίας και έχει υφάνει τον ιστό της επιρροής του βαθιά στα θεμέλιά της... ωστόσο, δεν θυμάται πολλά πράγματα από εκείνη την εποχή. Το μυαλό του είναι θνητό και αυτό τον αναγκάζει να καταγράφει τις εμπειρίες της αφύσικα μεγάλης ζωής του —όχι στην οργανική του μνήμη, αλλά στα απομνημονεύματά του.\nΔεν είναι λίγες οι φορές που έχουν χαθεί εντελώς τα ίχνη του μέσα στους αιώνες, αλλά οι σελίδες της Ιστορίας είναι γεμάτες με μορφές που πολλοί πιστεύουν ότι ήταν στην πραγματικότητα ο Βλάντιμιρ. Σύμφωνα με τον θρύλο, ήταν κάποτε ένας πρίγκιπας σε ένα βασίλειο που απειλήθηκε από τους διαβόητους Ντάρκιν, όταν η εμφύλια διαμάχη τους εξαπλώθηκε σε όλο το Βάλοραν. Για να μην χάσει ο πατέρας του το στέμμα του, και επειδή ήταν από τους τελευταίους στη σειρά διαδοχής, ο άτυχος νέος δόθηκε στους έκπτωτους θεούς-πολεμιστές ως όμηρος.\nΤον καιρό της τυραννίας των Ντάρκιν, οι θνητοί δεν ήταν τίποτα περισσότερο από ζώα για εκτροφή. Οι ίδιοι είχαν ανυψωθεί στη σφαίρα των θεών, καθώς μπορούσαν να ελέγχουν με τη μαγεία τους την ίδια τη ζωή, πλάθοντας τη σάρκα και αλλάζοντας τη σύσταση του αίματος.\nΟ Βλάντιμιρ πίστευε ότι ήταν ανώτερος από τους υπόλοιπους θνητούς και ότι μπορούσε να χειριστεί αυτήν τη δύναμη, με αποτέλεσμα να γίνει ο πρώτος του είδους του που του επιτράπηκε να μελετήσει αυτήν την τρομακτική μαγεία. Η αφοσίωσή του κέρδισε την εύνοια του προστάτη του, ο οποίος του έδωσε το δικαίωμα να εξασκεί την αιμομαντεία και να επιβάλλει τη θέληση των Ντάρκιν στα υποδεέστερα όντα. Τα χρόνια που ακολούθησαν, ο θεός-πολεμιστής είδε με μεγάλη ευχαρίστηση τον Βλάντιμιρ να μεταχειρίζεται τα πειραματόζωά του τόσο ανελέητα όσο και οι ίδιοι οι Ντάρκιν.\nΗ πτώση αυτών των τυράννων της ανθρωπότητας είναι ένα πολύ σημαντικό κομμάτι της μυθολογίας του Βάλοραν. Λέγεται ότι υπάρχει μια αφήγηση της πτώσης των Ντάρκιν, γραμμένη στα —νεκρά πλέον— Ανώτερα Σουριμανικά, κρυμμένη κάπου στο Αθάνατο Προπύργιο. Σύμφωνα με το συγκεκριμένο κείμενο, ο αφέντης του Βλάντιμιρ δεν αιχμαλωτίστηκε όπως πολλοί από το είδος του, αλλά σκοτώθηκε από τον ίδιο του τον στρατό. Οι ελάχιστοι θνητοί που έμειναν ζωντανοί έφυγαν μακριά, παίρνοντας μαζί τους τις πενιχρές τους γνώσεις αιμομαντείας.\nΑυτό που δεν γνωρίζει κανείς άλλος εκτός από τον ίδιο τον ο Βλάντιμιρ είναι ότι αυτός έδωσε το τελειωτικό χτύπημα στον ετοιμοθάνατο προστάτη του. Πληγωμένος, τυφλωμένος και στα όρια της παραφροσύνης από τον απόηχο του θανάτου ενός Ντάρκιν, απορρόφησε αρκετή ενέργεια για να αναζωογονήσει τη σάρκα του, παρόλο που αυτή η ενέργεια δεν προοριζόταν για το σώμα ενός θνητού.\nΑπό τότε έχει αναπλάσει το σώμα του αμέτρητες φορές, χρησιμοποιώντας τελετές ανείπωτης φρικαλεότητας.\nΣτο αποκορύφωμα της κυριαρχίας του Μορντεκάιζερ, λέγεται ότι ένας μυθικός, αιμοβόρος δαίμονας στοίχειωνε τις απόκρημνες ακτές του ανατολικού Βάλοραν, απαιτώντας θυσίες νεαρών ατόμων και αιματηρές τελετές λατρείας από τις τοπικές φυλές. Ελάχιστοι μπορούσαν να επισκεφτούν το άντρο του βάρβαρου αυτού θεού και να δραπετεύσουν, μέχρι την ημέρα που μια χλωμή μάγισσα τον πλησίασε με μια συμφέρουσα πρόταση. Οι δυο τους δείπνησαν μαζί, υφαίνοντας μαγεία τόσο ζοφερή που ξίνισε το κρασί και μαύρισε τα κατακόκκινα τριαντάφυλλα που στόλιζαν το τραπέζι τους.\nΈτσι έκλεισε η συμφωνία του Βλάντιμιρ και της ΛεΜπλάν, παρόλο που δεν έλειψαν οι συγκρούσεις, οι δολοπλοκίες, ακόμα και οι πόλεμοι μεταξύ τους. Καθώς περνούσαν οι αιώνες, κι άλλα μέλη ήρθαν να προστεθούν στη συμμαχία τους: πανίσχυροι ευγενείς, άριστοι γνώστες της μαγείας και πλάσματα ακόμη πιο σκοτεινά. Η μυστική τους οργάνωση εξελίχθηκε σε μια κρυφή πολιτική δύναμη που θα καθοδηγούσε τον θρόνο της Νόξους για περισσότερα από χίλια χρόνια, ενορχηστρώνοντας πολλές από τις πιο φιλόδοξες εκστρατείες της αυτοκρατορίας.\nΣε αντίθεση με τα υπόλοιπα ηγετικά μέλη του Μαύρου Ρόδου, ο Βλάντιμιρ δεν διστάζει να δράσει και φανερά. Στις πιο ενδιαφέρουσες στιγμές της αυτοκρατορίας, ο Βλάντιμιρ έκανε την εμφάνισή του ως μέλος της αριστοκρατικής τάξης της Νόξους και εξαφανιζόταν και πάλι μετά από κάποιες δεκαετίες, ώστε να κρατήσει μυστική την ηλικία του, αλλά και τις θηριωδίες που μπορούσε να προκαλέσει η μαγεία του. Ακόμα και με αυτές τις συνθήκες, υπό την καθοδήγηση του Βλάντιμιρ, η αιμομαντεία είναι αρκετά διαδεδομένη στις στρατιωτικές δυνάμεις της Νόξους, αλλά και στους γόνους των αρχαίων αριστοκρατικών οικογενειών. Από αυτούς τους γνώστες της αιμομαντείας, ιδιαίτερο ενδιαφέρον έχει ο Πορφυρός Κύκλος, μια προσωπολατρική αίρεση που είναι αφοσιωμένη τόσο στον ίδιο τον Βλάντιμιρ όσο και στην αιμομαντεία.\nΜετά τον θάνατο του προηγούμενου Μέγα Στρατηγού και την άνοδο του Τζέρικο Σουέιν, το πολιτικό τοπίο της αυτοκρατορίας έχει αλλάξει δραματικά και ο Βλάντιμιρ αναγκάστηκε να κάνει πάλι την εμφάνισή του.\nΤον τελευταίο καιρό, έχει επιστρέψει στα φώτα της δημοσιότητας, υποδυόμενος ένα μέλος της υψηλής κοινωνίας με φιλανθρωπικό έργο, ο οποίος εκφράζει δημοσίως την αντίθεσή του στις αποφάσεις της Τριανδρίας που κυβερνά τη Νόξους. Όπως είναι κατανοητό, αυτό έχει προκαλέσει μεγάλη ανησυχία στα πιο... προσεκτικά μέλη του Μαύρου Ρόδου. Η αλήθεια είναι ότι ίσως βιάστηκε λίγο να επιστρέψει στα κοινά, καθώς τα εγκλήματα της προηγούμενης ζωής του δεν έχουν ξεχαστεί ακόμα και είναι πολύ πιθανό ότι ο Σουέιν έχει αρχίσει να υποψιάζεται την πραγματική φύση του Βλάντιμιρ.\nΜε τη Νόξους στα πρόθυρα μιας νέας, ακόμη πιο σκοτεινής σύγκρουσης, ο Βλάντιμιρ ρουφάει αχόρταγα τη ζωτικότητα της αυτοκρατορίας και θυμάται τις παλιές του δόξες. Για αυτόν, η ζωή δεν είναι τίποτε άλλο από ένα ατελείωτο γλέντι, ένα χορός μεταμφιεσμένων που κρατά αιώνες και ο πρόλογος της δικής του εξύψωσης... γιατί, σε αντίθεση με τους Ντάρκιν που έκαναν το λάθος να διχαστούν και να χάσουν τον κόσμο μέσα από τα χέρια τους, ο Βλάντιμιρ γνωρίζει καλά ότι μόνος του είναι ισχυρότερος."
    },
    "Βόλιμπεαρ": {
        "name": "Βόλιμπεαρ",
        "region": "Φρέλιορντ",
        "image_url": "https://cmsassets.rgpub.io/sanity/images/dsfx7636/universe/5d4a8a9ddc929ac0f301ac5ecb3eae4baed8ba08-1922x1131.jpg?accountingTag=LoL",
        "champ_url": "https://universe.leagueoflegends.com/el_GR/champion/volibear/",
        "lore": ""
    },
    "Γιουνάρα": {
        "name": "Γιουνάρα",
        "region": "Ιονία",
        "image_url": "https://cmsassets.rgpub.io/sanity/images/dsfx7636/universe_live/7438b87454595bc3d3582056d4d1a45dcb9e97c9-1920x1080.jpg?accountingTag=LoL",
        "champ_url": "https://universe.leagueoflegends.com/el_GR/champion/yunara/",
        "lore": "[Σας εφιστώ την προσοχή στα εξής: μια σειρά από αποσπασματικά φθαρμένα χειρόγραφα που ανακτήθηκαν από τα παλιά ερείπια του Κοεσίν κατά την αποκατάσταση του άνω υψώματος. Παρακαλώ υποδείξτε πώς πρέπει να αρχειοθετηθούν.]\n[Λόρδε Βλάντιμιρ, ολοκλήρωσα τη νέα μετάφραση, όπως μου ζητήσατε. Ήταν βάσιμες οι υποψίες σας σχετικά με την ανικανότητα του προηγούμενου μεταφραστή.]\n[απόσπασμα #45]\nΣήμερα νόμιζα ότι έβρεχε, αλλά ήταν τα Αζακάνα που σέρνονταν στην οροφή. Όταν βγήκα από τα διαμερίσματά μου, βρήκα δεκατρία από αυτά να με περιμένουν στον ναό. Τα περισσότερα εξοντώθηκαν εύκολα, αλλά δύο ήταν πιο ανθεκτικά από τα υπόλοιπα.\nΤο ένα γραπώθηκε από τα τείχη του ναού με τα παραμορφωμένα του σαγόνια. Τα δόντια του έσπασαν όταν ήρθαν σε επαφή με το Έον Έρνα. Πέταξα τα ζαρωμένα απομεινάρια του από τον γκρεμό. Το δεύτερο αναδύθηκε από το νερό σαν σκιά, με μάτια που διαπερνούσαν την ομίχλη. Όταν επιτέθηκε, το σκοτάδι κατάπιε τη λάμψη του ναού.\nΌμως δεν με φοβίζει το σκοτάδι.\nΜου άρεσε που είχα απέναντί μου ξανά έναν άξιο αντίπαλο. Το πλάσμα υποχώρησε με κάθε χτύπημα και κάθε κίνηση του χεριού μου, ενώ το φως του όπλου μου σκόρπιζε το σκοτάδι.\nΌμως η μάχη με έφερε πολύ κοντά στην είσοδο του ναού. Μέχρι εκείνη τη στιγμή, προσπαθούσα να μην την πλησιάζω τόσο πολύ. Επέστρεψα στα διαμερίσματά μου για να διαλογιστώ.\nΠρόσφατα, η δραστηριότητα των Ακάνα είχε αυξηθεί και πολύ φοβάμαι ότι η δύναμή του προσελκύει τα πνεύματα που δεν μπορούν να ησυχάσουν.\nΠρόσθεσα στα ημερήσια καθήκοντά μου άλλον έναν πλήρη κύκλο στην περίμετρο του ναού.\n[Ο όρος «Έον Έρνα» φαίνεται πως προέρχεται από μια αρχαϊκή γλώσσα που ίσως σχετίζεται με την «Ιονία». Το πλήρες του νόημα δεν είναι ακόμα γνωστό.]\n\n\n[απόσπασμα #166]\nΔιαπιστώνω ότι εδώ, στον κόσμο των πνευμάτων, το μυαλό μου ανασύρει συχνά αναμνήσεις από τους νεκρούς.\nΑυτός που σκέφτομαι συχνότερα είναι ο Δάσκαλος Λάο, ο οποίος θα με κορόιδευε αλύπητα αν το μάθαινε. Οι διδαχές του, αν και τις πρόσφερε φειδωλά, έδιναν ένα βαθύτερο νόημα στα καθημερινά μας καθήκοντα. Έπρεπε να περάσουν τόσα χρόνια για να καταλάβω πόσο πολύτιμα και εύθραυστα ήταν όσα έζησα τότε. Πόσο σημαντικοί ήμασταν.\nΌταν η Μεγάλη Δασκάλα Μπινάν μας ανακήρυξε επίσημα μυούμενους, ο Λάο είχε αρχίσει ήδη να μας εκπαιδεύει για πόλεμο.\n[Οι ηγέτες των Κίνκου τότε ήταν η Μπινάν, ο Κένεν και ο Λάο, ο Αφέντης των Σκιών. Φαίνεται πως είχε άμεση σχέση στην εκπαίδευσή της, ενώ οι άλλοι ήταν πιο απόμακροι.]\nΜας προειδοποίησε πόσο μάταιο ήταν να αντιμετωπίσουμε τους ίδιους τους Έκπτωτους. Ακόμα και οι θνητοί ακόλουθοί τους ήταν άξιοι αντίπαλοι.\nΔυστυχώς, τα λόγια του δεν αποθάρρυναν εκείνους που πέρασαν την προειδοποίησή του για πρόκληση. Και βρήκαν μόνο τον θάνατο στην αναζήτηση της δόξας.\nΖάι ταχ'λο. Μακάρι να είχε ακολουθήσει και ο ίδιος τη συμβουλή του.\n\n\n[απόσπασμα #98]\n[Παρόλο που η αρχή της καταχώρισης έχει χαθεί, αναφέρεται προφανώς στον πόλεμο.]\nΣτο φως του φεγγαριού, διέκρινα έναν υπηρέτη των Έκπτωτων —έναν μόνο— σε ένα σημείο που δεν μπορούσε να δει ο Λάο. Γλίστρησα ανάμεσα στις σκιές και τον σκότωσα. Όταν ο Λάο γύρισε για να με αντικρίσει, ένα χαμόγελο όλο υπερηφάνεια ήταν ζωγραφισμένο στο πρόσωπό του... αλλά μετατράπηκε σε έκφραση τρόμου όταν είδε το σύμβολο στο χιτώνιο του νεκρού άντρα.\n«Το αίμα... θα μας κυνηγήσει εκείνη.»\nΜου έβγαλε τα γάντια μου κακήν-κακώς και τα σκούπισε στα κουρελιασμένα του ράσα. Τα μάτια του μου είπαν να τρέξω να ξεφύγω.\nΚαι τότε την είδα.\nΟ Λάο όρθωσε το ανάστημά του για να αντιμετωπίσει την αθάνατη εχθρό μας, αλλά τον έδεσε αμέσως. Είναι απερίγραπτο αυτό που κάνει στους ανθρώπους... μερικές φορές εύχομαι να μην το είχα δει ποτέ, αλλά—\n[Ο υπόλοιπος πάπυρος έχει υποστεί τόσες ζημιές που δεν μπορεί πλέον να διαβαστεί, αλλά η περιγραφή από πάνω θυμίζει αιμομαντεία. Πιστεύω πως θα συμφωνήσετε και εσείς. Μπορούμε μόνο να εικάζουμε το τι ακριβώς είδε.]\n\n\n[απόσπασμα #104]\nΕίχα αρκετό χρόνο για να αναλογιστώ τους όρκους μου, ιδιαίτερα εκείνον που έδωσα όταν έγινα η Γροθιά της Σκιάς:\nΘα ακολουθώ την καθοδήγηση του Ματιού και θα αναζητώ σοφία στην Καρδιά.\nΘα καταστρέψω όσους διαταράσσουν την ισορροπία.\nΘα κλαδέψω το δέντρο της αδυναμίας και της σήψης.\nΔεν θα υπηρετήσω κίβδηλους θεούς, ούτε τα Κανμέι.\nΔεν θα επιτρέψω στα αισθήματά μου να με αποτρέψουν από το καθήκον μου.\nΟι γονείς μου με εμπιστεύθηκαν στο τάγμα από μικρό παιδί, οπότε είχα αποστηθίσει όλους τους όρκους και δεσμεύτηκα να τους ακολουθώ απαρέγκλιτα. Εσωτερίκευσα την καθοδήγηση που μου έδωσαν οι φωτισμένοι δάσκαλοι και προσπάθησα να ακολουθήσω το παράδειγμά τους ακόμα και όταν μου ήταν άγνωστα τα πραγματικά σχέδιά τους.\n[Οι αφιερώσεις παιδιών έγιναν ξανά δημοφιλείς κατά τη διάρκεια των περιπετειών του Μπόραμ στην Ιονία. Τα παιδιά δίνονταν στους ναούς για προστασία, προσφέροντας τις υπηρεσίες τους με αντάλλαγμα μια στέγη. Η έλλειψη προμηθειών και οι απώλειες του πολέμου έκαναν πολλές οικογένειες ανήμπορες να φροντίσουν τα παιδιά τους.]\nΠαρόλα αυτά, μετά τον πόλεμο, αναγκάστηκα να παραδώσω αυτόν τον ρόλο σε κάποιον άλλον.\nΟρκίστηκα να προστατεύω τον Ναό του Λυκόφωτος και τα λόγια της Μπινάν με στοιχειώνουν μέχρι σήμερα. «Εκεί που θα πας τώρα, ελάχιστοι μπορούν να ακολουθήσουν. Στο εξής, εσύ θα αποφασίζεις ποια δέντρα θα κλαδευτούν. Η κρίση σου έχει την ίδια αξία με τη δική μου.»\nΉξερα ότι ήταν η τελευταία φορά που μιλούσαμε, σε αυτόν τον κόσμο ή τον επόμενο. Άραγε ήταν θεόπνευστα τα λόγια που ξεστόμισε εκείνη τη στιγμή ή μου είπε αυτό που ήθελα να ακούσω;\nΈχει σημασία;\n\n\n[απόσπασμα #201]\nΔεν μπορώ να ξεχωρίσω πια τις μέρες που κάνω κάτι άλλο, εκτός από διαλογισμό.\nΟ χρόνος που έχω για να εκπαιδευτώ είναι ανεξάντλητος, οπότε άρχισα να πειραματίζομαι με διάφορες χρήσεις των Έον Έρνα, που δεν έχουν να κάνουν με πόλεμο. Μπορώ πλέον να χορεύω μαζί τους σε απόλυτη αρμονία και να πατάω επάνω τους για να κάνω τη διαδρομή από τα διαμερίσματά μου στον ναό, χωρίς να πατάω στο έδαφος.\nΑπό τότε που βούτηξα στα νερά των πνευμάτων, νιώθω ότι έχω γίνει πιο γρήγορη, πιο δυνατή και ότι έχω συντονιστεί καλύτερα με το κειμήλιο. Μια φόρμα τεχνικής που κάποτε απαιτούσε δεκαέξι επαναλήψεις της Δέησης στο Λυκόφως, πλέον απαιτεί μόνο έντεκα. Δεν ξέρω αν οφείλεται στο νερό ή στο κρύο. Μου λείπουν οι θερμές πηγές του Κοεσίν, ωστόσο.\n[Η χρήση του «Λυκόφωτος» εδώ δεν αναφέρεται απαραίτητα στην ώρα, όπως επιβεβαίωσε και ο προηγούμενος μεταφραστής. Κρίνοντας από το συγκείμενο, μπορεί να αναφέρεται είτε σε μια πολεμική τεχνική, σε έναν ρόλο των Κίνκου, ή σε μια Όψη.]\n\n\n[απόσπασμα #206]\nΕίδα ένα όραμα ενώ διαλογιζόμουν. Ή μήπως ήταν ανάμνηση;\nΓια άλλη μια φορά, κυνηγούσαμε τη Βεντάλια και τους ακολούθους της σε μια βουνοπλαγιά, πέρα από το σημείο ου τελείωναν τα δέντρα. Η Ντάρκιν είχε εξοργιστεί με την καταδίωξή μας και τα ουρλιαχτά της αντηχούσαν στις χιονοσκέπαστες κορφές.\nΠέταξα το Έον Έρνα, συνθλίβοντας το στήθος μιας γυναίκας που ερχόταν καταπάνω μου με ένα σπαθί. Άκουσα φωνές πίσω μου καθώς ένα κουνάι γρατζούνισε το αυτί μου. Έκανα μεταβολή και η καταστροφή έπεσε επάνω τους σαν βροχή.\nΚοίταξα στο έδαφος για να δω ποιοι μας είχαν επιτεθεί... αλλά δεν βρισκόμουν πια στο βουνό.\nΓύρω μου ορθώνονταν οι τοίχοι του ναού, ζωντανοί, σαν να βράζουν. Εκεί που στεκόταν ο συμπολεμιστής μου, έβλεπα μπροστά μου ένα άγνωστο, ντυμένο με ξένα ρούχα. Ήταν μια νέα απειλή;\nΟ ναός προστατεύεται από κάθε είδους εισβολή, ακόμα και από τον κόσμο των ονείρων. Ήταν κάποια προφητεία; Ένας εφιάλτης που έχασε τον δρόμο του; Δεν ξέρω.\nΑλλά είναι ξεκάθαρο ότι δεν πρέπει να χάσω την πίστη μου.\nΤόσο στον σκοπό μου όσο και στον εαυτό μου. Έχω πολλά να κάνω ακόμα.\n[Αυτό είναι το μόνο «όραμα» που αναφέρθηκε στα 207 αποσπάσματα που ανακτήσαμε. Δεν μπορώ να προσδιορίσω με ποιον πολεμούσε στο πλευρό της, αλλά είναι μάλλον απίθανο να ήταν Κίνκου. Αν είναι το πλάσμα που βρίσκεται μέσα στον ναό, φαίνεται πως έχετε έναν κοινό εχθρό. Δεν βλέπω κάτι άλλο που θα είχε αντίκτυπο σε εσάς για ό,τι έχετε κάνει στο παρελθόν ενάντια στα αδέρφια του. Κατά την άποψή μου, η επιφυλακτικότητα που έχετε για τον ξενιστή ίσως και να είναι... υπερβολική.]"
    },
    "Γιούμι": {
        "name": "Γιούμι",
        "region": "Πόλη του μπαντλ",
        "image_url": "https://cmsassets.rgpub.io/sanity/images/dsfx7636/universe/a6229d0ef91811bbe60b4bae20956ac581633fa8-1920x1204.jpg?accountingTag=LoL",
        "champ_url": "https://universe.leagueoflegends.com/el_GR/champion/yuumi/",
        "lore": "Έξω από την Πόλη του Μπαντλ, υπήρχε μια φορά και έναν καιρό ένα μικρό λαγκάδι, όπου λαμπύριζαν οι νυχτοπεταλούδες και οι όχθες του ποταμού ήταν γεμάτες με ουρανιοτοξόψαρα. Σε μια καλύβα χωμένη μέσα στα καταπράσινα δέντρα, ζούσε μια Μάγισσα Γιορντλ, η Νόρρα, με τη γάτα της τη Γιούμι.\nΗ Γιούμι, που είχε γεννηθεί με μαγικές δυνάμεις προστασίας, απολάμβανε μια ήρεμη ζωή για πολλά χρόνια, κυνηγώντας τις ακτίνες του ήλιου και παίρνοντας συνεχώς υπνάκους κάτω από τα ποντικόδεντρα. Όποτε είχε όρεξη για περιπέτειες, συντρόφευε τη Νόρρα στις εξερευνήσεις στον υλικό κόσμο και στον κόσμο των πνευμάτων. Η Νόρρα περνούσε τον καιρό της συλλέγοντας παράξενα αντικείμενα όπως σπασμένες κούπες, θραύσματα από χρωματισμένο γυαλί και υφάσματα με αστεία κεντήματα. Εξέταζε κάθε τεχνούργημα με απόλυτη προσήλωση και σεβασμό, αν και η Γιούμι ποτέ δεν καταλάβαινε ποιον σκοπό εξυπηρετούσαν. Παρόλα αυτά, η Γιούμι πάντα χρησιμοποιούσε τις μαγικές της δυνάμεις για να προστατεύει τη Νόρρα από κάθε κίνδυνο, και ζέσταινε τα πόδια της όταν γύριζαν σπίτι.\nΤα περάσματα ανάμεσα στους κόσμους είναι ευμετάβλητα και ανοίγουν σπάνια, ακόμα και για πολύ επιδέξια πλάσματα όπως οι γάτες. Η Γιούμι παρακολουθούσε τα άλλα Γιορντλ καθώς περίμεναν να έρθει η ημέρα που το Άστρο της Ανατολής θα ευθυγραμμιζόταν με μια συγκεκριμένη πέτρινη αψίδα ή καθώς περιπλανιόντουσαν ανυπόμονα ανάμεσα στα νούφαρα, ψάχνοντας για ένα ασημένιο άνθος που θα άνθιζε μέσα από τη λάσπη. Τότε μόνο ερχόταν η ώρα να ανοίξει ένα πέρασμα. Αλλά η Νόρρα, το Γιορντλ της Γιούμι, είχε στην κατοχή της το πανίσχυρο Βιβλίο των Περασμάτων, που της επέτρεπε να ταξιδεύει άμεσα σε οποιονδήποτε τόπο απεικονιζόταν στις σελίδες του. Όταν η Νόρρα άνοιγε μια πύλη, βουτούσαν με τη Γιούμι στο λαμπερό χαρτί και έφταναν στον προορισμό τους και το βιβλίο τις ακολουθούσε σε μια στιγμή.\nΗ Γιούμι δεν είχε δώσει ποτέ ιδιαίτερη σημασία στο βιβλίο, μέχρι που, μια νύχτα δίχως άστρα που κυνηγούσε νυχτοπεταλούδες με το φωτάκι της, γύρισε σπίτι και δεν βρήκε πουθενά τη Νόρρα. Βλέποντας το βιβλίο στο γραφείο της κυράς της γύρισε πανικόβλητη τις σελίδες του και είδε ότι κάποιος είχε σκίσει και πετάξει κάποιες από αυτές. Μην μπορώντας να διαβάσει τον τίτλο του, η Γιούμι φώναξε απελπισμένη: «Βιβλίο!» Το βιβλίο ανταποκρίθηκε, κουνήθηκε και η Γιούμι συνειδητοποίησε, προς μεγάλη της έκπληξη, ότι μπορούσε να καταλάβει τις σκέψεις του. Παρά το γεγονός ότι το Βιβλίο δεν είχε φωνή, επικοινωνούσαν μια χαρά. Η Γιούμι έμαθε ότι η Νόρρα πήγε σε ένα μέρος που ήταν τόσο επικίνδυνο, ώστε κατέστρεψε την πύλη που χρησιμοποίησε.\nΗ Γιούμι ήξερε ότι έπρεπε να σώσει τη Νόρρα και ζήτησε τη βοήθεια του Βιβλίου. Κάθε μία από τις χίλιες σελίδες οδηγούσε και σε ένα άλλο μέρος, κατά μήκος των μαγικών γραμμών που διέσχιζαν τον υλικό κόσμο και τον κόσμο των πνευμάτων. Η σελίδα από την οποία είχε ταξιδέψει η Νόρρα χάθηκε, αλλά το Βιβλίο ίσως να μπορούσε να τους πάει κάπου σχετικά κοντά της. Η Γιούμι και το Βιβλίο θα έπρεπε να ψάξουν τα περάσματα ένα-ένα. Έτσι λοιπόν, η Γιούμι έγινε η —μάλλον ασυνήθιστη— Φύλακας του Βιβλίου και ορκίστηκε να το προστατεύει με λιονταρίσιο θάρρος. Αν έπεφτε στα λάθος χέρια, οι πόρτες της Πόλης του Μπαντλ θα μπορούσαν να μείνουν ανοιχτές για κάθε λογής φριχτούς και αδηφάγους εισβολείς.\nΗ Γιούμι και το Βιβλίο ξεκίνησαν το κοπιαστικό τους ταξίδι πηγαίνοντας σε επικίνδυνες και άγνωστες χώρες. Η Γιούμι αναζήτησε τη μυρωδιά της Νόρρα στον άνεμο, αλλά μάταια. Αν και η Γιούμι κάποιες φορές παρατούσε την αναζήτησή της για να ακολουθήσει συνεπαρμένη κανένα ποντίκι ή για να ανακτήσει τις δυνάμεις της με έναν γρήγορο υπνάκο, το Βιβλίο ήταν ενοχλητικά προσεκτικό, γκρίνιαζε για τον χαμένο χρόνο και ήταν αρκετά νευρικό για τις απειλές που ίσως συναντούσαν. Παρόλα αυτά, η Γιούμι και το Βιβλίο ήταν αποφασισμένοι να βρουν την Κυρά τους και να γυρίσουν σπίτι μαζί της.\nΚάποιες στιγμές που στη Γιούμι έλειπε πολύ η Νόρρα, αναζητούσε άλλους συντρόφους. Ένας από τους αγαπημένους της ήταν έναν βοσκός που κουβαλούσε μια πόρτα, με παχιά μουστάκια και τρανταχτό γέλιο σαν κελαρυστό ρυάκι. Η Γιούμι καθόταν για λίγο στους ώμους του, προστατεύοντάς τον από τα άγρια πνεύματα του χιονιού που τους χτυπούσαν ανελέητα με χαλάζι και βροχή κι εκείνος της έφερνε λαχταριστά ψάρια.\nΤελικά, η Γιούμι ανακάλυψε τη μυρωδιά της κυράς της κοντά σε κάτι τεράστια ερείπια στη Σουρίμα. Σκάβοντας βαθιά μέσα στην άμμο, ξέθαψε ένα σπασμένο πήλινο μπλε θραύσμα που έμοιαζε πολύ με μία από τις τσαγιέρες της Νόρρα. Πριν καταφέρει να σκάψει ακόμα πιο βαθιά, από την άμμο βγήκε ένα φρικτό κι αγριεμένο πλάσμα. Η Γιούμι και το Βιβλίο κατάφεραν να ξεφύγουν την τελευταία στιγμή. Και μόνο που φανταζόταν το χάος που θα μπορούσε να είχε προκληθεί αν αυτό το τέρας ξέσκιζε τις σελίδες του Βιβλίου, έτρεμε σύγκορμη.\nΑν και δεν ήταν και οι πιο ταιριαστοί σύντροφοι, η Γιούμι και το Βιβλίο έγιναν γρήγορα φίλοι, με την αγάπη τους για τη Νόρρα να τους φέρνει πιο κοντά. Η Γιούμι συνεχίζει να ψάχνει παντού ίχνη της Κυράς της, ώστε να μπορέσει κάποια στιγμή να επιστρέψει στην παλιά της ζωή με τους υπνάκους στον ήλιο δίπλα στη Νόρρα."
    },
    "Γιόνε": {
        "name": "Γιόνε",
        "region": "Ιονία",
        "image_url": "https://cmsassets.rgpub.io/sanity/images/dsfx7636/universe/0e7b421f83e58b69bc071fd2658019effc9c464b-1920x1100.jpg?accountingTag=LoL",
        "champ_url": "https://universe.leagueoflegends.com/el_GR/champion/yone/",
        "lore": "Όταν ήταν ζωντανός, ο Γιόνε τηρούσε πιστά έναν αυστηρό κώδικα τιμής και καθήκοντος. Ακόμα και όταν ήταν παιδί, η αγάπη του για την οικογένειά του τον έκανε να αναλάβει τον ρόλο του προστάτη, επηρεασμένος και από τον χαμό το πατέρα του. Όμως, εκεί που ο Γιόνε ήταν υπομονετικός και πειθαρχημένος, ο ετεροθαλής αδερφός του, ο Υασούο ήταν θρασύς και παράτολμος.\nΠαρά τις διαφορές τους, τα δυο αδέρφια ήταν αχώριστα και, όταν ο Γιόνε ξεκίνησε τις σπουδές του στη φημισμένη σχολή ξιφομαχίας κοντά στο χωριό τους, ο Υασούο τον ακολούθησε.\nΚατά τη διάρκεια των σπουδών τους, ο Γιόνε αναγκάστηκε πολλές φορές να παρέμβει για να διορθώσει τα λάθη του παρορμητικού μικρότερου αδερφού του. Όταν ο Υασούο απέρριψε την προσφορά του Πρεσβύτερου Σούμα, γνώστη της θρυλικής τεχνικής του ανέμου, να μαθητεύσει κοντά του, ο Γιόνε τού χάρισε έναν σπόρο σφενταμιού —το παραδοσιακό σύμβολο της ταπεινότητας— για να του δείξει πόσο πίστευε σε αυτόν.\nΟ Γιόνε ήταν περήφανος για τον αδερφό του, διατηρούσε, όμως, αμφιβολίες για το κατά πόσο ήταν σοφή η επιλογή του δασκάλου, φοβούμενος ότι η παρορμητικότητα του Υασούο δεν θα τον καθιστούσε κατάλληλο για μαθητευόμενο. Όμως, ο Πρεσβύτερος Σούμα δεν είχε αποκτήσει τυχαία τη φήμη του και δεν έπαιρνε αψήφιστα τις αποφάσεις του.\nΜε τον καιρό, ο Γιόνε παραμέρισε τις αμφιβολίες του και συνέχισε να εξασκείται στα δίδυμα σπαθιά, κερδίζοντας τον σεβασμό και τον θαυμασμό των συμμαθητών του. Αν και ο Γιόνε ήταν καλύτερος ξιφομάχος, ο Υασούο ήταν εξίσου αποτελεσματικός στη μάχη, χάρη στην τεχνική του ανέμου. Όταν οι δυο τους μονομαχούσαν υπό τα βλέμματα των δασκάλων τους, όλοι οι μαθητές μαζεύονταν για να παρακολουθήσουν το θέαμα, ενώ και τα ίδια τα αδέρφια απολάμβαναν τον φιλικό ανταγωνισμό τους.\nΌμως, οι χαρούμενες εκείνες μέρες δεν κράτησαν πολύ. Ο πόλεμος έφτασε και στην Ιονία.\nΟ Γιόνε, μαζί με πολλούς από τους μαθητές της σχολής, έφυγε για να υπερασπιστεί τα σύνορα ενάντια στους εισβολείς από τη Νόξους, ενώ ο Υασούο έμεινε πίσω παρά τη θέλησή του, για να προστατεύσει τον δάσκαλό του. Όμως, μια μοιραία νύχτα, ο Πρεσβύτερος Σούμα βρέθηκε νεκρός —και από τα τραύματά του ήταν φανερό ότι τον είχε σκοτώσει η τεχνική του ανέμου που ο ίδιος δίδασκε.\nΌταν ο Γιόνε επέστρεψε από το μέτωπο, έμαθε ότι ο Υασούο είχε εγκαταλείψει το χωριό ως φυγάς.\nΟ Γιόνε ένιωσε τη γη να χάνεται κάτω από τα πόδια του. Οι φόβοι του είχαν βγει αληθινοί —ο Πρεσβύτερος Σούμα είχε κάνει λάθος.\nΟ Γιόνε ένιωσε υπεύθυνος για αυτό που είχε συμβεί. Αν ο Υασούο είχε όντως δολοφονήσει τον δάσκαλο Σούμα, τότε ο Γιόνε είχε αποτύχει να του δείξει το μονοπάτι της αρετής. Αν ο Υασούο είχε απλώς εγκαταλείψει το πόστο του, αφήνοντας απροστάτευτο τον δάσκαλό του, τότε ο Γιόνε είχε αποτύχει να του διδάξει τη σημασία της πειθαρχίας. Σε κάθε περίπτωση, ο Υασούο είχε σκοτώσει ήδη πολλούς από τους διώκτες του. Για τον Γιόνε αυτό σήμαινε ότι το αίμα τους είχε βάψει και τα δικά του χέρια, όχι μόνο του αδερφού του.\nΚυνήγησε τον Υασούο και κατάφερε να τον εντοπίσει. Όταν τα σπαθιά τους διασταυρώθηκαν, ο Γιόνε ήταν ανώτερος στον χειρισμό του σπαθιού… αλλά ο Υασούο κατάφερε να επιβληθεί με την τεχνική του ανέμου και να τον σκοτώσει.\nΌμως, ο θάνατος δεν ήταν το τέλος. Όταν ο Γιόνε ανέκτησε τις αισθήσεις του, βρισκόταν στον κόσμο των πνευμάτων. Το βάρος της αποτυχίας του ήταν αβάσταχτο. Οι γροθιές του σφυροκόπησαν το έδαφος σε μια έκρηξη οργής.\nΈνα βαθύ γέλιο αντήχησε ξαφνικά, πνίγοντας ακόμα και τις σκέψεις του. Στράφηκε προς την κατεύθυνση του γέλιου και είδε ένα τερατώδες, ανθρωπόμορφο πνεύμα που κρατούσε μια λεπίδα κόκκινη σαν αίμα. Ήταν ένα πανίσχυρο αζακάνα, μια δαιμονική οντότητα που τον καταδίωκε για πολύ καιρό, περιμένοντας την κατάλληλη στιγμή για να απορροφήσει την ενέργειά του.\nΠροτού προλάβει ο Γιόνε να αρθρώσει έστω και μία λέξη, το αζακάνα επιτέθηκε, χωρίς προειδοποίηση.\nΟ δεινός ξιφομάχος κατάφερε την τελευταία στιγμή να συγκεντρώσει αρκετή ενέργεια και να αποκρούσει την επίθεση με δύο αιθέριες λεπίδες που εμφανίστηκαν ξαφνικά στα χέρια του. Για ακόμη μια φορά, βρέθηκε σε μια μάχη όπου η τεχνική του ήταν ανώτερη, αλλά η μαγεία τον κατατρόπωσε.\nΑνήμπορος να αντισταθεί, παραδόθηκε πλέον στον θυμό του. Όλη του τη ζωή ήταν αφοσιωμένος στην τιμή και το καθήκον. Αλλά αυτή η ζωή είχε πλέον τελειώσει. Ο Γιόνε ρίχτηκε με μανία στον αντίπαλό του, άρπαξε τη λεπίδα του αζακάνα από τα χέρια του και τη βύθισε στο σώμα του, διαπερνώντας τον κορμό του από άκρη σε άκρη.\nΤο τελευταίο πράγμα που άκουσε προτού τον τυλίξει πάλι το σκοτάδι ήταν εκείνο το βαθύ γέλιο…\nΌταν συνήλθε, ο Γιόνε βρισκόταν πάλι στον υλικό κόσμο, αλλά όλα γύρω του ήταν μια θλιβερή σκιά της πραγματικότητας που είχε γνωρίσει. Στάθηκε στα πόδια του με δυσκολία, με μια θολή ανάμνηση από τον κόσμο των πνευμάτων στο μυαλό του και ένα κατακόκκινο σπαθί στο χέρι του. Στο κεφάλι του είχε σχηματιστεί μια μάσκα με τη μορφή του αζακάνα. Δεν μπορούσε να τη βγάλει, αλλά τώρα μπορούσε να δει άλλα αζακάνα μέσα από τα μάτια της. Δεν είχαν γίνει ακόμα πραγματικοί δαίμονες. Προτιμούσαν να τρέφονται με την αρνητικότητα των ξενιστών τους, προτού πάρουν υλική μορφή και τους καταβροχθίσουν. Όμως, όπως θα ανακάλυπτε αργότερα ο Γιόνε, αν κάποιος μάθαινε το πραγματικό όνομα ενός αζακάνα, μπορούσε να το μετατρέψει σε μια αδρανή μάσκα από συμπυκνωμένα συναισθήματα.\nΑκόμα κι έτσι, δεν μπορούσε να είναι σίγουρος αν —ή πότε— θα ξυπνούσε το αζακάνα που φορούσε στο πρόσωπό του και θα προσπαθούσε να τον καταβροχθίσει. Δεν είναι η πρώτη φορά που ο Γιόνε αναγκάστηκε να φορέσει μια μάσκα. Στη διάρκεια της ζωής του, ο Γιόνε φόρεσε τις μάσκες του προστάτη, του αδερφού και του μαθητή, μέχρι που πίστεψε ότι αυτές οι μάσκες ήταν ο εαυτός του. Τώρα, όμως, τις λιγοστές στιγμές γαλήνης που του έχουν απομείνει, νιώθει μια νέα μάσκα να σφίγγει το πρόσωπό του, μια απειλή που κάνει την αλλοτινή διαμάχη του με τον Υασούο να μοιάζει ασήμαντη.\nΠλέον, ο Γιόνε κυνηγά ένα προς ένα τα ύπουλα πλάσματα που τον ανάγκασαν να φορέσει αυτήν τη μάσκα, προσπαθώντας να καταλάβει ποια είναι η πραγματική του φύση. Με κάθε όνομα που μαθαίνει, έρχεται ένα βήμα πιο κοντά στην αποκάλυψη της ταυτότητας του δαίμονα που τον καταράστηκε —του δαίμονα που το γέλιο του στοιχειώνει ακόμα το μυαλό του.\nΤίποτε άλλο δεν έχει σημασία. Μόνο η καταδίωξη της αλήθειας."
    },
    "Γιόρικ": {
        "name": "Γιόρικ",
        "region": "Νησιά της σκιάς",
        "image_url": "https://cmsassets.rgpub.io/sanity/images/dsfx7636/universe/5d642e95630ab270c062f516f06104119e4230ec-1215x717.jpg?accountingTag=LoL",
        "champ_url": "https://universe.leagueoflegends.com/el_GR/champion/yorick/",
        "lore": ""
    },
    "Γκάλιο": {
        "name": "Γκάλιο",
        "region": "Ντεμάσια",
        "image_url": "https://cmsassets.rgpub.io/sanity/images/dsfx7636/universe/453347eabd10e239e18bdaf2431f3471d1011dbd-1215x717.jpg?accountingTag=LoL",
        "champ_url": "https://universe.leagueoflegends.com/el_GR/champion/galio/",
        "lore": "Ο θρύλος του Γκάλιο ξεκινά μετά το τέλος των Πολέμων των Ρούνων, όταν αμέτρητοι πρόσφυγες αναζητούσαν καταφύγιο από την καταστροφική ισχύ της μαγείας. Στα δυτικά του Βάλοραν, μια δολοφονική σπείρα σκοτεινών μάγων κυνηγούσε μια ομάδα εκτοπισμένων ανθρώπων. Εξαντλημένοι από μια πορεία ημερών χωρίς ξεκούραση, οι πρόσφυγες κρύφτηκαν στις σκιές ενός πανάρχαιου, απολιθωμένου δάσους, όπου οι διώκτες τους διαπίστωσαν ότι η μαγεία τους δεν ήταν αποτελεσματική.\nΚατά τα φαινόμενα, τα απολιθωμένα δέντρα είχαν τη φυσική ιδιότητα να ακυρώνουν τη μαγεία γύρω τους. Οι πρόσφυγες, με ανανεωμένο ηθικό πια, επιτέθηκαν με τα σπαθιά τους στους σκοτεινούς μάγους και τους έδιωξαν από τον τόπο εκείνο.\nΓια κάποιους εκείνο το καταφύγιο από τη μαγεία ήταν δώρο των θεών, ενώ άλλοι το θεώρησαν δίκαιη ανταμοιβή για την τραγική τους πορεία. Όλοι, όμως, συμφώνησαν ότι είχαν βρει το καινούριο τους σπίτι.\nΚαθώς περνούσαν τα χρόνια, οι άποικοι κατασκεύαζαν προστατευτικά αντικείμενα από το μαγεμένο δάσος. Αργότερα, ανακάλυψαν ότι μπορούσαν να αναμίξουν το απολιθωμένο ξύλο με στάχτη και ασβέστη και να φτιάξουν πετρικίτη —ένα υλικό με πανίσχυρη αντίσταση στη μαγεία. Αυτό το υλικό αποτέλεσε το θεμέλιο του νέου πολιτισμού τους, καθώς με αυτό χτίστηκαν τα τείχη του νέου βασιλείου της Ντεμάσια.\nΓια χρόνια, τα τείχη από πετρικίτη ήταν αρκετά, ώστε οι Ντεμασιανοί να νιώθουν ασφαλείς από την απειλή της μαγείας μέσα στα σύνορα της πατρίδας τους. Τις σπάνιες φορές που χρειαζόταν να εμπλακούν σε συγκρούσεις εκτός συνόρων, ο στρατός τους αποδείχθηκε αξιόμαχος και αποτελεσματικός... Όταν, όμως, ο εχθρός χρησιμοποιούσε μαγεία, τα στρατεύματα της Ντεμάσια δεν μπορούσαν να τον αντιμετωπίσουν εκτός συνόρων. Έπρεπε να βρουν έναν τρόπο για να χρησιμοποιούν τις αντιμαγικές δυνατότητες των τειχών τους στις μάχες.\nΈτσι, ανέθεσαν στον γλύπτη Ντούραντ να κατασκευάσει κάποιο είδος ασπίδας από πετρικίτη για τον στρατό. Δύο χρόνια αργότερα, ο καλλιτέχνης αποκάλυψε το αριστούργημά του. Αν και ασυνήθιστο, το μεγάλο φτερωτό άγαλμα, ο Γκάλιο, θα γινόταν απαραίτητο για την άμυνα του έθνους και θα αποτελούσε σύμβολο της Ντεμάσια σε όλο το Βάλοραν.\nΧρησιμοποιώντας ένα σύστημα από τροχαλίες και ατσάλινα έλκηθρα, καθώς και αμέτρητα βόδια, το μεγάλο πέτρινο άγαλμα μεταφερόταν στο πεδίο της μάχης. Πολλοί επίδοξοι εισβολείς παρέλυαν στην όψη του τρομακτικού αγάλματος που ορθωνόταν εμπρός τους. Ο τιτάνας που «καταβρόχθιζε τη μαγεία», ενέπνευσε ένα ολόκληρο βασίλειο και τρομοκρατούσε τους εχθρούς που το επιβουλεύονταν.\nΌμως, κανείς δεν σκέφτηκε ποτέ ποιες θα ήταν οι πιθανές συνέπειες της έκθεσης του αγάλματος σε τόση απρόβλεπτη μαγική ενέργεια...\nΗ Ντεμάσια είχε εμπλακεί σε μια εξαντλητική μάχη με δυνάμεις των Νοξιανών στα Πρασινόδοντα Όρη. Ένα τάγμα έμπειρων μάγων-πολεμιστών, γνωστό ως Μαγική Γροθιά, βομβάρδιζε τους Ντεμασιανούς με τρομερές βολές αρχέγονης ενέργειας για δεκατρείς ημέρες. Όσοι είχαν επιζήσει από την ομοβροντία έχαναν σιγά-σιγά το ηθικό τους και είχαν μαζευτεί κοντά στον Γκάλιο. Λίγο πριν σπάσουν οι γραμμές τους, ένα αργόσυρτο, εκκωφαντικό βουητό τράνταξε την κοιλάδα, σαν να τρίβονται δυο βουνά μεταξύ τους. Μια μεγάλη σκιά απλώθηκε από πάνω τους και οι έντρομοι στρατιώτες της Ντεμάσια ετοιμάστηκαν για έναν ηρωικό θάνατο.\nΜια βαθιά φωνή βρόντηξε από ψηλά. Άναυδοι, οι Ντεμασιανοί συνειδητοποίησαν ότι η φωνή αυτή έβγαινε από τον πανύψηλο κολοσσό πίσω τους. Ο Γκάλιο περπατούσε και μιλούσε χωρίς την παρέμβαση κανενός. Με κάποιον τρόπο, η συσσώρευση της μαγείας που είχε απορροφήσει του είχε δώσει ζωή. Όρμησε μπροστά από τους Ντεμασιανούς, προστατεύοντάς τους από τις καταιγιστικές επιθέσεις και απορροφώντας κάθε νέα βολή που έριχναν οι μάγοι στο πελώριο, πέτρινο κορμί του.\nΤότε ο Γκάλιο γύρισε, ανέβηκε τη βουνοπλαγιά με τεράστιες δρασκελιές και σφυροκόπησε τη Μαγική Γροθιά μέχρι που όλοι τους έγιναν ένα με το έδαφος.\nΟι Ντεμασιανοί ξέσπασαν σε ζητωκραυγές. Έτρεξαν αμέσως να ευχαριστήσουν τον φύλακα από πετρικίτη που τους είχε σώσει τη ζωή... αλλά ο τρομερός προστάτης τους είχε επιστρέψει στο βάθρο του, ακίνητος και σιωπηλός όπως πάντα. Πίσω στη Μεγάλη Πόλη, οι λιγοστοί επιζώντες της Μάχης των Πρασινόδοντων αφηγούνταν σε χαμηλούς τόνους την παράξενη εμπειρία τους, αλλά η ιστορία τους έμοιαζε πολύ υπερβολική για να γίνει πιστευτή. Η μέρα εκείνη χάθηκε στα βάθη της ιστορίας... ίσως ήταν ένα συμβολικό παραμύθι από το παρελθόν που μεταδόθηκε από γενιά σε γενιά.\nΚανείς δεν μπορούσε να φανταστεί ότι ο κολοσσός συνέχιζε να βλέπει όλα όσα γίνονταν γύρω του. Ακόμη και ακινητοποιημένος, ο Γκάλιο εξακολουθούσε να έχει συνείδηση και περίμενε με λαχτάρα να ξαναζήσει την αίσθηση της μάχης.\nΈβλεπε τους θνητούς να πηγαινοέρχονται κάτω από τα πόδια του και να του αποδίδουν τιμές κάθε χρόνο. Παραξενευόταν που τους έβλεπε να εξαφανίζονται ο ένας μετά τον άλλον καθώς περνούσαν τα χρόνια. Ο Γκάλιο ήθελε πολύ να μάθει πού πήγαιναν όταν εξαφανίζονταν. Μήπως τους έστελναν για επισκευή, όπως και τον ίδιο όταν επέστρεφε από τον πόλεμο;\nΜε τον καιρό, ο Γκάλιο άρχισε να υποπτεύεται τη θλιβερή απάντηση στο ερώτημά του: αντίθετα με τον ίδιο, οι κάτοικοι της Ντεμάσια δεν ήταν τόσο εύκολο να ξαναβαφτούν και να επισκευαστούν όταν πάθαιναν ζημιά. Οι θνητοί ήταν ευάλωτα, εφήμερα πλάσματα και τώρα πια καταλάβαινε πόσο πολύ χρειάζονταν την προστασία του. Η μάχη ήταν το πάθος του, αλλά οι άνθρωποι είχαν γίνει πλέον ο σκοπός του.\nΌμως, έδειχναν να μην έχουν την ανάγκη του, καθώς όλους αυτούς τους αιώνες τον είχαν στείλει στη μάχη μόνο ελάχιστες φορές. Η μαγεία στον κόσμο είναι πιο σπάνια απ' ό,τι παλιότερα και η Ντεμάσια ασχολείται περισσότερο με το εσωτερικό της. Έτσι, ο κολοσσός από πετρικίτη παραμένει αδρανής, παρατηρώντας τον κόσμο μόνο μέσα απ' το θολό πέπλο της ονειροφαντασίας του. Η μεγαλύτερη ελπίδα του γιγάντιου αγάλματος είναι να απορροφήσει τόσο ισχυρή δόση μαγείας, ώστε να μην χρειαστεί να κοιμηθεί ποτέ ξανά.\nΜόνο τότε θα εκπληρώσει ο Γκάλιο τον πραγματικό σκοπό του: να σταθεί στα πόδια του και να γίνει για πάντα ο άγρυπνος προστάτης της Ντεμάσια."
    },
    "Γκάνγκπλανκ": {
        "name": "Γκάνγκπλανκ",
        "region": "Μπίλτζγουοτερ",
        "image_url": "https://cmsassets.rgpub.io/sanity/images/dsfx7636/universe/56398a8fa872cb9b195e5b78b611b3952bf1108a-1215x717.jpg?accountingTag=LoL",
        "champ_url": "https://universe.leagueoflegends.com/el_GR/champion/gangplank/",
        "lore": ""
    },
    "Γκάρεν": {
        "name": "Γκάρεν",
        "region": "Ντεμάσια",
        "image_url": "https://cmsassets.rgpub.io/sanity/images/dsfx7636/universe/1bdf6576f5940b47f7eecc73545d8c80050cbd80-1215x717.jpg?accountingTag=LoL",
        "champ_url": "https://universe.leagueoflegends.com/el_GR/champion/garen/",
        "lore": ""
    },
    "Γκναρ": {
        "name": "Γκναρ",
        "region": "Φρέλιορντ",
        "image_url": "https://cmsassets.rgpub.io/sanity/images/dsfx7636/universe/9905f7f1e16accc24dcb062abddd3ccf9ea09528-1215x717.jpg?accountingTag=LoL",
        "champ_url": "https://universe.leagueoflegends.com/el_GR/champion/gnar/",
        "lore": "Πριν ο πάγος δώσει στο Φρέλιορντ το όνομα που έχει σήμερα, υπήρχε ένας τόπος θαυμαστός, αν, φυσικά, μπορούσε κανείς να δει τον κόσμο μέσα από τα μάτια του Γκναρ.\nΟ Γκναρ, ένα νεαρό Γιορντλ με ατέλειωτη ενέργεια, και άλλα πλάσματα σαν κι αυτόν ζούσαν ανέμελα ανάμεσα στις σκληροτράχηλες φυλές του βορρά. Παρότι ήταν τόσο μικρόσωμος που μετά βίας άφηνε χνάρια στο χιόνι, ήταν τόσο νευρικός όσο τέρατα δέκα φορές πιο μεγάλα και πάθαινε εκρήξεις θυμού συνοδευόμενες από πολλές κατάρες μόλις κάτι πήγαινε στραβά. Γι' αυτόν τον λόγο ένιωθε πιο οικεία με τα πιο μεγάλα και πιο σοφά πλάσματα που κρατούσαν απόσταση από τους θνητούς. Στα μάτια του Γκναρ, έμοιαζαν με υπερμεγέθη Γιορντλ με λευκή γούνα... κι αυτό του αρκούσε.\nΚαθώς οι φυλές αναζητούσαν την τροφή τους στην τούνδρα, συλλέγοντας αγριοκέρασα και νόστιμα βρύα, ο Γκναρ μάζευε πιο απαραίτητα αντικείμενα, όπως πέτρες, χαλίκια και τα λασπωμένα απομεινάρια νεκρών πουλιών. Ο μεγαλύτερος θησαυρός του ήταν το σαγόνι ενός ντρούβασκ. Όταν το έβγαλε επιτέλους από το κρύο χώμα, έσκουξε από χαρά και το πέταξε όσο πιο μακριά μπορούσε.\nΤο σαγόνι κατέληξε δυο βήματα παραπέρα.\nΕνθουσιασμένος από αυτό το κατόρθωμά του, ο Γκναρ πήρε μαζί του το «μπούμερανγκ» όπου κι αν πήγαινε. Ο κόσμος τού πρόσφερε συνεχώς νέες χαρές, όπως αστραφτερά χνούδια, γλυκό νέκταρ και στρογγυλά πράγματα, αλλά τίποτα δεν μπορούσε να του χαρίσει την απόλυτη απόλαυση που ένιωθε πετώντας και πιάνοντας το λατρεμένο του όπλο. Πλέον θεωρούσε τον εαυτό του κυνηγό και έπαιρνε από πίσω κοπάδια άγριων ζώων που δεν του έδιναν σημασία.\nΑκόμη κι αυτός, όμως, ένιωθε ότι κάτι άλλαζε στον τόπο. Ο ουρανός φαινόταν πιο σκοτεινός. Οι άνεμοι πιο κρύοι. Οι φυλές των θνητών που κάποτε αναζητούσαν τροφή μαζί, τώρα φαίνονταν να κυνηγούν η μία την άλλη…\nΤα μεγάλα λευκά Γιορντλ θα ήξεραν τι έπρεπε να κάνουν. Ο Γκναρ αποφάσισε να πάει σ' αυτά.\nΧρησιμοποιώντας όλες του τις κυνηγετικές ικανότητες, τα ακολούθησε στις χιονισμένες κορυφές μιας τεράστιας οροσειράς, πολύ πιο μακριά από εκεί που περιπλανιόταν συνήθως. Καθώς πλησίαζε χωρίς να γίνει αντιληπτός, είδε μπροστά του αμέτρητους θνητούς. Αυτό φαινόταν συναρπαστικό, αλλά κανείς δεν έμοιαζε χαρούμενος.\nΜετά η γη σείστηκε και άνοιξε στα δύο. Για πρώτη φορά στη ζωή του Γκναρ, φαινόταν σαν να παθαίνουν έκρηξη οργής όλοι οι άλλοι. Οι θνητοί ούρλιαξαν. Τα μεγάλα Γιορντλ βρυχήθηκαν.\nΌμως, ο ερχομός του τέρατος τα έκανε να σωπάσουν.\nΟ Γκναρ το είδε ν' αναδύεται από την άβυσσο που μόλις είχε ανοίξει, με γιγάντια κέρατα, πλοκάμια που μαστίγωναν τον αέρα και ένα μάτι που ακτινοβολούσε ένα αλλόκοτο φως. Βλέποντάς το, ένιωσε τη γούνα της πλάτης του να σηκώνεται όρθια. Κάποιοι θνητοί έτρεξαν να φύγουν μόλις το είδαν, αλλά ο Γκναρ άρχισε να νιώθει έναν περίεργο πόνο στο στήθος του. Ήταν σαν τη σκέψη ότι θα έχανε το μπούμερανγκ του ή ότι δεν θα τον έπαιρνε ποτέ ξανά κανένας αγκαλιά. Αυτό το φρικτό πράγμα ήθελε να κάνει κακό στους καινούριους του φίλους.\nΚι αυτό τον θύμωσε. Εκείνη τη στιγμή, ο Γκναρ ένιωσε πραγματική οργή.\nΤο μόνο που έβλεπε μπροστά του ήταν το τέρας. Πριν καλά καλά το καταλάβει, βρισκόταν στον αέρα, έχοντας κάνει άλμα καταπάνω του. Με το ένα του πόδι, έπιασε μια χιονόμπαλα... ή τουλάχιστον έτσι νόμιζε. Στην πραγματικότητα, είχε ξεκολλήσει έναν ογκόλιθο από τη βουνοπλαγιά και είχε μεγαλώσει τόσο πολύ που είχε ίδιο μέγεθος με τα μεγάλα λευκά Γιορντλ. Είχε σκοπό να στείλει τούτο το τέρας από 'κει που είχε έρθει χτυπώντας το στη μούρη!\nΌμως το χτύπημα αυτό δεν ήρθε ποτέ. Ο Γκναρ ένιωσε μια παγωμάρα πιο κρύα κι απ' την πιο δυνατή βαρυχειμωνιά, τέτοια που φαινόταν να μετατρέπει τον ίδιο τον αέρα σε πάγο. Και στ' αλήθεια, αυτή η μαγεία των στοιχείων της φύσης τον πάγωσε επί τόπου και διαπέρασε τη μαλλιαρή του γούνα. Τα πάντα, ακόμη και το τέρας, σίγησαν. Η δύναμη και ο θυμός του Γιορντλ έσβησαν. Μια βαριά κούραση κατέλαβε το σώμα του και κοιμήθηκε γλυκά.\nΟ Γκναρ έμεινε κοιμισμένος για πολύ καιρό. Όταν τελικά ξύπνησε, τίναξε τον πάγο απ' τους ώμους του βαριανασαίνοντας. Όλοι είχαν φύγει. Καθώς δεν υπήρχαν πια τέρατα να πολεμήσει ούτε φίλοι να προστατέψει, ένιωσε ξανά πολύ μικρός και μόνος.\nΟ τόπος ήταν κι αυτός πολύ διαφορετικός. Υπήρχε χιόνι παντού και κάλυπτε τα πάντα μέχρι εκεί που έβλεπαν τα γουρλωμένα του μάτια. Παρ' όλα αυτά, έβγαλε μια τσιρίδα χαράς, όταν είδε το πολυαγαπημένο του μπούμερανγκ να κείτεται δίπλα του. Χωρίς να χάσει χρόνο, το πήρε κι έφυγε τρέχοντας να κυνηγήσει.\nΑκόμη και τώρα, ο Γκναρ δεν έχει ιδέα τι συνέβη εκείνη τη μοιραία μέρα, ούτε και ξέρει πώς τη γλίτωσε. Το μόνο που κάνει είναι να βλέπει με θαυμασμό τον κόσμο που απλώνεται εμπρός του, γεμάτο με παράξενα πράγματα να μαζέψει και μέρη να εξερευνήσει."
    },
    "Γκουέν": {
        "name": "Γκουέν",
        "region": "Νησιά της σκιάς",
        "image_url": "https://cmsassets.rgpub.io/sanity/images/dsfx7636/universe/d50fc331a7e80a6609df4220310ab08124d62131-1920x1133.jpg?accountingTag=LoL",
        "champ_url": "https://universe.leagueoflegends.com/el_GR/champion/gwen/",
        "lore": "Στο από καιρό χαμένο βασίλειο του Κάμαβορ, υπήρχε ένα χωριό με ανθρώπους, πολύ μακριά από τον θρόνο. Εκεί ακριβώς, στις αγροτικές αποικίες, μια ταπεινή ράφτρα φιλοτέχνησε την αξιολάτρευτη κούκλα της, την Γκουέν.\nΌ,τι μπορεί να θυμηθεί από το παρελθόν της η Γκουέν, το θυμάται με αγάπη. Η ράφτρα και η κούκλα περνούσαν τις μέρες τους κάνοντας χειροτεχνίες, με την Γκουέν να κρατά το ψαλίδι στα ακίνητα χέρια της, καθώς η δημιουργός της έραβε κάπου εκεί κοντά με βελόνα και κλωστή. Το βράδυ, οι δυο τους κουλουριάζονταν κάτω από το τραπέζι, με τη ράφτρα να προκαλεί την Γκουέν σε αυτοσχέδιες μονομαχίες και τη σύγκρουση των ασημικών με το ψαλίδι να αντηχεί στην κουζίνα τους, υπό το φως των κεριών.\nΜε την πάροδο του χρόνου, τα παιχνίδια σταμάτησαν και το φως εξασθένησε. Η Γκουέν δεν μπορούσε να καταλάβει το γιατί, αλλά όποτε προσπαθούσε επίμονα να θυμηθεί λεπτομέρειες, ένιωθε μια τσιμπιά πόνου, η οποία συνδεόταν με το όνομα και το πρόσωπο ενός άντρα που της διέφευγε. Καθώς οι αναμνήσεις της παρασύρονταν από τα κύματα του ωκεανού, η Γκουέν στεκόταν ακίνητη για αιώνες, ήσυχη και ξεχασμένη.\nΚαι τότε, ένα βράδυ, τα μάτια της άνοιξαν. Η Γκουέν ξύπνησε για πρώτη φορά σε μια σκιερή παραλία, μακριά από το σπίτι της. Χωρίς να το γνωρίζει η ίδια, με μάγια, είχε μεταμορφωθεί σε ζωντανό κορίτσι και μπορούσε να κουνήσει τα χέρια και τα πόδια της. Μόνη της!\nΗ Γκουέν άρχισε να ζει με χαρά. Χοροπήδηξε στην άμμο, κατάπληκτη από το πόσο μακριά μπορούσε να δει, πόσο θαυμάσιο ένιωθε το κάθε βότσαλο με το άγγιγμά της και πόσο απίστευτα αισθανόταν με τον άνεμο να χαϊδεύει την πλάτη της. Κατά μήκος της ακτής, τα εγκαταλελειμμένα σκόρπια χαλάσματα χιλιετίας τράβηξαν την προσοχή της. Δίπλα στα σπασμένα σεντούκια, είδε παράξενα οικεία εργαλεία.\nΨαλίδι. Βελόνες. Κλωστή.\nΗ Γκουέν τα αναγνώρισε αμέσως. Αυτά τα εργαλεία ανήκαν στη δημιουργό της. Όταν τα άγγιξε με τα δάχτυλά της, μια έκρηξη ομίχλης που ανέδιδε φως άρχισε να κυλά από τα χέρια της. Για εκείνη, η αίσθηση ήταν ασφαλής και ζεστή, σαν το καθησυχαστικό αγκάλιασμα ενός καθαγιασμένου παρελθόντος.\nΌμως, αυτή η μαγεία δεν προσέλκυε μόνο την Γκουέν.\nΚαραδοκώντας στα νησιά, μαζευόταν μια διαφορετική ομίχλη. Με μαύρο χρώμα, τυλιγόταν και στριφογυρνούσε, σχηματίζοντας τρομακτικά φαντάσματα. Κάτι μέσα στη νέα παρουσία της Γκουέν τα προσέλκυε, κάτι που λαχταρούσαν εμμονικά.\nΚαθώς τα φαντάσματα έρχονταν για εκείνη, η Γκουέν ήταν απτόητη. Έχωσε το ψαλίδι της μέσα τους. Προς χαρά της, περισσότερη από την ομίχλη της γέμισε τον αέρα, μαγεύοντας τα εργαλεία της ως προς το μέγεθος και τη δύναμή τους και μετατρέποντάς τα από καθαρό ατσάλι σε αιθέρια μαγεία.\nΌμως, τα φαντάσματα ήταν ανελέητα. Πολλαπλασιάστηκαν σε αριθμό, τροφοδοτούμενα από την ολοένα και αυξανόμενη Μαύρη Ομίχλη. Η Γκουέν άρχισε να αισθάνεται έναν τραγικό, παράξενα οικείο πόνο. Ενώ ήταν περικυκλωμένη από φαντάσματα, αναδύθηκαν καταπιεσμένες αναμνήσεις. Της ήρθαν στο μυαλό εικόνες της δημιουργού της, άρρωστης και τραυματισμένης, γεμάτης πόνο. Κοντά της βρισκόταν ένας άντρας το πρόσωπο του οποίου θυμήθηκε επιτέλους η Γκουέν.\nΟ Βιέγκο.\nΗ θύμηση του ονόματός του έκανε την Γκουέν να γονατίσει. Μελαγχολικά, αναπόλησε τις στιγμές του παρελθόντος που είχε περάσει με τη δημιουργό της —μια χαρούμενη, πιο απλή εποχή— και έριξε μια τελευταία ματιά στο ψαλίδι της...\n8<-8<-8<-8<-\nΤότε, η Γκουέν συνειδητοποίησε κάτι εκπληκτικό. Η δημιουργός της, θύμα της διεστραμμένης ματαιοδοξίας αυτού του άντρα, δεν είχε φύγει εντελώς. Τα εργαλεία της ράφτρας, εκείνα τα ίδια ακριβώς εργαλεία που έραψαν και κέντησαν την Γκουέν, ήταν τώρα στα χέρια της. Η Γκουέν δεν πίστευε ότι αυτό ήταν τυχαίο. Ήξερε, βαθιά μέσα της, ότι η δημιουργός της ήταν ακόμη μαζί της, παλεύοντας ακόμη.\nΑυτό το δώρο η Γκουέν δεν θα μπορούσε να το πάρει ως δεδομένο.\nΆρπαξε τις βελόνες και την κλωστή και άρχισε να γνέθει σύννεφα Καθαγιασμένης Ομίχλης, για να απωθήσει τα φαντάσματα που την κατέκλυζαν. Το ψαλίδι της έκοβε γερά και γρήγορα, θυμίζοντας όλα αυτά τα ευτυχισμένα βράδια, όταν η δημιουργός της φανταζόταν μεγαλειώδεις μάχες κάτω από το τραπέζι της κουζίνας. Σύντομα, τα φαντάσματα εξαφανίστηκαν.\nΑν και είχε νικήσει θριαμβευτικά, η Γκουέν αναγνώρισε ότι αυτό ήταν μόνο η αρχή. Μπορούσε να αισθανθεί ότι αυτά τα φαντάσματα είχαν σχέση με τον Βιέγκο. Και όλοι τους ήταν υπεύθυνοι για την εξάπλωση απέραντου πόνου. Χωρίς να χάνει καιρό, αποφάσισε να εντοπίσει τη Μαύρη Ομίχλη και να τη σταματήσει με οποιοδήποτε τίμημα. Αν και η Γκουέν υπέθετε ότι αυτό το εγχείρημα θα ήταν κοπιαστικό, απολάμβανε κάθε δευτερόλεπτο που ήταν ζωντανή. Ποιος ήξερε πόσο θα διαρκούσε αυτή η ευλογία;\nΈχοντας δεχθεί μια μοναδική ευκαιρία να ζήσει, η Γκουέν επιλέγει να αποτελέσει μια αδάμαστη, θετική δύναμη ενάντια σε κάθε πρόβλεψη. Ταξιδεύει στη Γη των Ρούνων, αποφασισμένη να ξαναδώσει χαρά σε όσους είναι πληγωμένοι και πονούν. Για την Γκουέν, κάθε στιγμή είναι πολύτιμη και κάθε βήμα της έχει σκοπό."
    },
    "Γκράγκας": {
        "name": "Γκράγκας",
        "region": "Φρέλιορντ",
        "image_url": "https://cmsassets.rgpub.io/sanity/images/dsfx7636/universe/b26aba4beee0dbf6c0fddde83f405e2e9a8239fd-1215x717.jpg?accountingTag=LoL",
        "champ_url": "https://universe.leagueoflegends.com/el_GR/champion/gragas/",
        "lore": "Το μόνο πράγμα που ενδιαφέρει τον Γκράγκας περισσότερο από τη μάχη, είναι το καλό ποτό. Η άσβεστη δίψα του για ολοένα πιο δυνατή μπύρα τον έχει οδηγήσει στην αναζήτηση των πιο δραστικών και παράξενων υλικών για το αποστακτήριό του. Παρορμητικός και απρόβλεπτος, είναι ένας αμετανόητος γλεντζές που λατρεύει να ανοίγει βαρέλια με μπύρα… αλλά και κεφάλια ενίοτε. Λόγω της παράξενης φύσης των ποτών που παρασκευάζει, όσο και λόγω του ευερέθιστου χαρακτήρα του, η συναναστροφή με τον Γκράγκας εγκυμονεί κινδύνους.\n\nΟ Γκράγκας λατρεύει το καλό ποτό, αλλά το γιγάντιο σώμα του και η τεράστια αντοχή του δεν του επιτρέπουν να φτάσει στην πολυπόθητη κατάσταση της μέθης. Ένα βράδυ που είχε αδειάσει όλα τα βαρέλια και ήθελε να πιει κι άλλο, ο Γκράγκας είχε μια ιδέα. Πράγμα ασυνήθιστο, καθώς συνήθως το μόνο πράγμα που περνούσε από το κεφάλι του αυτήν την ώρα ήταν οι καρέκλες του εκάστοτε καπηλειού. Θα έφτιαχνε μόνος του ένα νέο ποτό που θα μπορούσε επιτέλους να τον μεθύσει! Ορκίστηκε λοιπόν στον εαυτό του να δημιουργήσει την απόλυτη μπύρα.\n\nΗ αναζήτηση του Γκράγκας τον έφερε στις αχαρτογράφητες περιοχές του Φρέλιορντ, όπου πίστευε ότι θα έβρισκε το πιο κρυστάλλινο, παγωμένο νερό για τη συνταγή του. Μια μανιασμένη χιονοθύελλα τον έκανε να χάσει το δρόμο του και τον έφερε στο χείλος μιας πελώριας αβύσσου. Εκεί βρήκε επιτέλους αυτό που έψαχνε: Ένα άψογο κομμάτι πάγου, τόσο αγνό που δεν υπήρχε πουθενά όμοιό του. Αυτό το κομμάτι πάγου εμπλούτισε την μπύρα του με εκπληκτικές ιδιότητες, ενώ είχε και μια πολύ ευπρόσδεκτη παρενέργεια: δεν έλιωνε ποτέ και διατηρούσε το ποτό στην ιδανική θερμοκρασία σερβιρίσματος.\n\nΓοητευμένος από το υπέροχο δημιούργημά του, ο Γκράγκας κατευθύνθηκε προς τον πολιτισμό, ανυπομονώντας να μοιραστεί τη μπύρα του με όσους θα την εκτιμούσαν. Όπως το έφερε η τύχη, η πρώτη συνάντηση του μεθυσμένου Γκράγκας με τους κατοίκους της περιοχής έμελλε να διαμορφώσει την ιστορία ολόκληρου του Φρέλιορντ. Τα αδέξια βήματά του τον οδήγησαν στο μέσο μιας διαπραγμάτευσης μεταξύ δύο φυλών και της Ας, η οποία δεν πήγαινε καθόλου καλά. Αν και η Ας χάρηκε για τη διακοπή, οι υπόλοιποι πολεμιστές δεν αντέδρασαν καθόλου καλά και άρχισαν να «στολίζουν» τον Γκράγκας με κάθε είδους προσβολή. Όπως ήταν αναμενόμενο, ο Γκράγκας δεν εκτίμησε καθόλου τη στάση και απάντησε στις προσβολές τους με μια διπλωματικότατη κουτουλιά, ξεκινώντας έναν τρικούβερτο καυγά που έμεινε στα χρονικά του Φρέλιορντ.\n\nΌταν καταλάγιασε η σκόνη και συνήλθαν όσοι είχαν πέσει αναίσθητοι από το πολύ ξύλο, η Ας πρότεινε να δοκιμάσουν όλοι το ποτό του Γκράγκας αντί να τσακώνονται. Ο αφρός της υπέροχης μπύρας έκανε θαύματα για τη διάθεση των εκπροσώπων των δύο φυλών. Έτσι, ο πόλεμος αποφεύχθηκε και οι δυο φυλές ενώθηκαν χάρη στην αγάπη τους για το ποτό που έφτιαξε ο Γκράγκας. Αν και ο Γκράγκας ήταν πλέον ένας ήρωας στα μάτια των Φρελορντιανών, ο ίδιος δεν ήταν ικανοποιημένος. Δεν είχε καταφέρει ακόμα να λιποθυμήσει από τη μέθη, επομένως η αναζήτησή του δεν είχε ολοκληρωθεί. Έτσι, άρχισε και πάλι να περιπλανιέται στην τούνδρα, αναζητώντας τα υλικά για την καλύτερη μπύρα που γνώρισε ποτέ η Γη των Ρούνων."
    },
    "Γκρέιβς": {
        "name": "Γκρέιβς",
        "region": "Μπίλτζγουοτερ",
        "image_url": "https://cmsassets.rgpub.io/sanity/images/dsfx7636/universe/e98c383d56b9f60ae73cf0a24653dba19a6556a1-1215x717.jpg?accountingTag=LoL",
        "champ_url": "https://universe.leagueoflegends.com/el_GR/champion/graves/",
        "lore": ""
    },
    "Γουκόνγκ": {
        "name": "Γουκόνγκ",
        "region": "Ιονία",
        "image_url": "https://cmsassets.rgpub.io/sanity/images/dsfx7636/universe/55a17baa4556728c30e3997f1a5d4624835cfd1d-1215x717.jpg?accountingTag=LoL",
        "champ_url": "https://universe.leagueoflegends.com/el_GR/champion/monkeyking/",
        "lore": "Βαθιά μέσα στα μαγικά δάση της Ιονίας, ζει μια φυλή Βαστάγια γνωστή με το όνομα Σιμόν. Οι Σιμόν είναι επιφυλακτικός λαός, και θεωρούν ότι η ζωή είναι μια εξελικτική αναρρίχηση προς την υπέρτατη σοφία. Πιστεύουν ότι, μόλις πεθάνουν, γίνονται πέτρες και επιστρέφουν στο χώμα για να ξεκινήσουν από την αρχή την αναρρίχηση στο δέντρο της ζωής.\nΟ νεαρός Κονγκ, παρορμητικός, έξυπνος, και αλλεργικός στην πλήξη, ποτέ δεν τα πήγε καλά με τους υπόλοιπους Σιμόν. Έτσι τους σκάρωνε φάρσες, στις οποίες αυτοί, για χρόνια αμέτρητα, έδειχναν ανοχή… μέχρι τη μέρα που κατέφθασε πανικόβλητος και τους ορκίστηκε ότι ένας μεγάλος δράκος των στοιχείων ερχόταν να κάψει τη δασόφυτη πατρίδα τους.\nΌταν, όμως, τα μέλη της φυλής του το έβαλαν στα πόδια, ο Κονγκ έσκασε στα γέλια. Όταν κατάλαβαν ότι τους κορόιδεψε, οι Σιμόν, στερεύοντας πια από υπομονή, τον εξόρισαν. Ο Κονγκ, από την πλευρά του, δεν πολυστενοχωρήθηκε. Θα έψαχνε για άλλη παρέα, με καλύτερη αίσθηση του χιούμορ.\nΑποφασίζοντας να ζήσει σαν μέγας κατεργάρης, αυτοανακηρύχθηκε «Βασιλιάς των Πιθήκων» και άρχισε να προκαλεί συχνά-πυκνά τους θνητούς σε μονομαχίες ή σε παιχνίδια γεμάτα πονηριά. Καυχιόταν ότι ήταν ανίκητος —μέχρι που συνάντησε στο διάβα του έναν Νοξιανό δήμιο στα υψίπεδα του Ζάιουν. Ο Νοξιανός και οι σύντροφοί του πήραν τον Βασιλιά των Πιθήκων στο κυνήγι, μέχρι τα βάθη της άγριας υπαίθρου, όπου κρύφτηκε και βγήκε ξανά μόνο όταν οι εισβολείς ξανοίχτηκαν μακριά από τις ακτές της Πρώτης Χώρας.\nΣύντομα ο Κονγκ είδε με πόση ωμότητα φέρθηκαν στην πατρίδα του οι Νοξιανοί.\nΞεκίνησε να συναντήσει τους μυθικούς πολεμιστές-δασκάλους του Γούτζου, αλλά διαπίστωσε ότι το χωριό τους είχε αφανιστεί. Δεν υπήρχε ψυχή, εκτός από έναν άνδρα που καθόταν σιωπηλός μέσα στα ερείπια. Για να του τραβήξει την προσοχή, ο Κονγκ τον προκάλεσε σε φιλική μάχη. Με μία μόνο κίνηση, ο άνδρας σηκώθηκε, έριξε τον Βαστάγια στο χώμα, και μετά συνέχισε τον διαλογισμό του.\nΓια βδομάδες ολόκληρες, ο Κονγκ ερχόταν στο χωριό ξανά και ξανά, αποφασισμένος να νικήσει τον σκυθρωπό άνδρα —όμως, ο Βασιλιάς των Πιθήκων πάντα έπεφτε νικημένος, απ' όπου κι αν πλησίαζε: από πίσω, από πάνω ή από κάτω. Ο πολεμιστής μπορούσε να διαισθανθεί ότι ο Κονγκ ετοιμαζόταν να του επιτεθεί, ακόμα κι όταν ο Βαστάγια προσπαθούσε να του αποσπάσει την προσοχή με ξεκαρδιστικά αστεία. Και, άγνωστο πώς, ήξερε ότι δεν πρέπει να πιει το τσάι του όταν ο Κονγκ έριχνε μέσα υπνωτικά φίλτρα.\nΣτο τέλος, ο Βασιλιάς των Πιθήκων γονάτισε μπροστά στον άνδρα, και τον ικέτεψε να του μάθει τα μυστικά του. Ο Κονγκ ήθελε να γίνει ο πιο τρανός πολεμιστής. Ήθελε, όμως, και κάτι περισσότερο. Κάτι που δεν μπορούσε να περιγράψει με λόγια.\nΟ άνδρας διέκρινε ταπεινότητα στα λόγια του Κονγκ, και κατάλαβε ότι ο Βαστάγια ήταν έτοιμος. Του είπε ότι το όνομά του ήταν Γι, ότι ήταν ο τελευταίος δάσκαλος του Γούτζου, και ότι δεχόταν να τον εκπαιδεύσει στις αρετές της πειθαρχίας και της υπομονής. Θα βοηθούσε τον Κονγκ να διοχετεύσει την απερισκεψία και την παρορμητικότητά του σε ένα θανάσιμα γρήγορο και αιφνιδιαστικό στυλ μάχης.\nΜε τον καιρό, αναπτύχθηκε μεταξύ τους αμοιβαίος σεβασμός, όμως ο Γι ποτέ δεν θέλησε να πει πολλά για το παρελθόν του ή να αποκαλύψει γιατί δεν έφευγε από το ρημαγμένο χωριό. Ο Κονγκ τού έκανε μια πρόταση. Οι δυο τους θα μονομαχούσαν φιλικά. Αν κέρδιζε ο Κονγκ, ο Γι θα έπρεπε να αποκαλύψει γιατί σταμάτησε να πολεμά. Αν κέρδιζε ο Γι, ο Κονγκ δεν θα μιλούσε καθόλου για τέσσερις εποχές.\nΟ Γι δέχτηκε πρόθυμα.\nΌταν ο Κονγκ ήρθε για πρώτη φορά στο Γούτζου, είχε μπει στο χωριό έρποντας μέσα από ένα χωράφι με καπνοπαπαρούνες, και αποφάσισε να παρασύρει εκεί τον δάσκαλό του. Κάθε φορά που ο Γι έκανε επίθεση, τα λουλούδια θρόιζαν και σκόρπιζαν παντού γύρω του τα πέταλά τους —μέχρι που τελικά θόλωσε τόσο που χτύπησε κάτι που νόμιζε ότι ήταν ο Κονγκ, αλλά στην πραγματικότητα ήταν ένα αχυρένιο ομοίωμα. Ο Κονγκ άρπαξε την ευκαιρία, και με μια λαβή έριξε τον Γι κατάχαμα.\nΕπιτέλους, ο Γι είπε στον Κονγκ την αλήθεια. Αυτός και οι συμπολεμιστές του είχαν υπερασπιστεί την Ιονία κατά τη διάρκεια του πολέμου, με αποτέλεσμα η οργή της Νόξους να πέσει πάνω στο Γούτζου. Ένιωθε υπεύθυνος για τον θάνατο κάθε συγχωριανού του και, σε ένδειξη μετάνοιας, στεκόταν φρουρός στα ερείπια του χωριού.\nΟ Κονγκ κατάλαβε ότι αυτό γύρευε κι ο ίδιος. Παρόλο που η φυλή του τον είχε εξορίσει, ήθελε να υπερασπιστεί τους Σιμόν, που τον είχαν φροντίσει για τόσο καιρό, και τον είχαν βάλει στον δρόμο της γνώσης και της φώτισης. Περήφανος για τον μαθητή του, ο Γι ένιωσε κι αυτός ότι βρίσκει ξανά έναν σκοπό στη ζωή —χάρισε στον Κονγκ ένα μαγεμένο ραβδί που είχε κατασκευάσει ο θρυλικός οπλουργός Ντόραν και του απένειμε έναν νέο τίτλο, που άξιζαν μόνο οι καλύτεροι μαθητές του Γούτζου.\nΑπό εκείνη τη μέρα, το όνομά του ήταν Γουκόνγκ.\nΠαρόλο που ο πόλεμος τέλειωσε εδώ και καιρό, η επιρροή της Νόξους συνεχίζει να σπαράζει την Ιονία. Τα αρχαία δάση χαράχτηκαν από δρόμους, δήθεν «φοροεισπράκτορες» ληστεύουν τους φιλήσυχους πολίτες που δεν έχουν πια τίποτε να δώσουν, και οι μεγάλες γιορτές της ανανέωσης μαραζώνουν αργά, χρονιά με τη χρονιά.\nΌμως, οι μεγάλοι πολεμιστές Γουκόνγκ και Μάστερ Γι είναι έτοιμοι. Προχωρώντας μαζί, οργώνουν την Πρώτη Χώρα από άκρη σε άκρη, αποφασισμένοι να πολεμήσουν την αδικία και το μίσος όπου κι αν το συναντήσουν."
    },
    "Γουόργουικ": {
        "name": "Γουόργουικ",
        "region": "Ζάουν",
        "image_url": "https://cmsassets.rgpub.io/sanity/images/dsfx7636/universe/ac704d3cfcb7feca54486db45add3e1f96cb0eab-1280x783.jpg?accountingTag=LoL",
        "champ_url": "https://universe.leagueoflegends.com/el_GR/champion/warwick/",
        "lore": ""
    },
    "Δρ. μούντο": {
        "name": "Δρ. μούντο",
        "region": "Ζάουν",
        "image_url": "https://cmsassets.rgpub.io/sanity/images/dsfx7636/universe/326545c5cf571981bff487ab158bca6b08c9d28d-1215x717.jpg?accountingTag=LoL",
        "champ_url": "https://universe.leagueoflegends.com/el_GR/champion/drmundo/",
        "lore": "Μέσα στις πτέρυγες του διαβόητου ασύλου του Ζάουν, μια μοναχική τερατώδης φιγούρα περιπλανιέται στους διαδρόμους. Διαθέτει τολμηρές μεθόδους, αιχμηρό πριόνι και τρομοκρατημένους ασθενείς. Αυτός ο άντρας δεν είναι γιατρός ούτε κατά διάνοια, εκτός βέβαια από τη φαντασία του.\nΑν και το πραγματικό του όνομα έχει χαθεί στα βάθη του χρόνου και της μνήμης, ο Δρ. Μούντο ήταν κάποτε μπράβος ενός από τους πιο ισχυρούς Βαρόνους των Χημικών στο Ζάουν. Γνωστός για τη ζωηρή, φιλική του διάθεση, ήταν αξιοσημείωτα καλοσυνάτος για κάποιον που είχε ως επάγγελμα τον σωματικό εκφοβισμό των άλλων. Πάντα χρησιμοποιούσε οικεία παρατσούκλια και ένα φιλικό χτύπημα στην πλάτη, ενώ συχνά αγνοούσε μακάρια με ποιον τα είχε βάλει. Πολύ σύντομα όμως, τα έβαλε με το ίδιο το αφεντικό του.\nΑποφασισμένος να παραδειγματίσει τον υποτακτικό του, ο Βαρόνος των Χημικών τον έκλεισε στο Άσυλο Όσγουελντ: ένα μέρος γνωστό για την απάνθρωπη μεταχείριση και τις αμφισβητήσιμες θεραπείες που παρείχε. Ο βαρόνος παρακολουθούσε με ικανοποίηση καθώς αλυσόδεναν τον μπράβο του, τον έσερναν και τον φυλάκιζαν στο πιο ασφαλές κελί του ασύλου με την ενισχυμένη επένδυση.\nΜε το πέρασμα των μηνών, ο μπράβος υπέστη ανείπωτα βασανιστήρια στα χέρια των υποτιθέμενων φροντιστών του. Εφάρμοζαν πειραματικές θεραπείες χωρίς να νοιάζονται για την υγεία του ασθενούς. Του ερέθιζαν τα νεύρα, του έκοψαν τους λοβούς και του χορήγησαν μεγάλες ποσότητες φαρμάκων χωρίς αποδεδειγμένη αποτελεσματικότητα. Ο μπράβος άρχισε να αλλάζει και το μεγάλο του σώμα γινόταν όλο και πιο μυώδες. Ωστόσο, η μοίρα του μυαλού του ήταν πολύ χειρότερη. Επειδή είχε χάσει όλες τις αναμνήσεις από την περασμένη ζωή του, ο μπράβος προσπαθούσε να καταλάβει τον σκληρό κόσμο που τον περιέβαλε. Κοιτούσε τον παλιό του ζουρλομανδύα. Έμοιαζε κάπως με τις λευκές ρόμπες του ιατρικού προσωπικού που τον περιέβαλε.\nΔιαβάζοντας λάθος τις λέξεις στη δική του στολή, άρχισε να υποθέτει ότι έχει καινούργιο όνομα και επάγγελμα.\nΜάλλον είμαι και εγώ γιατρός. Για ποιον άλλο λόγο θα βρισκόμουν σε αυτό το ελεεινό άσυλο; συμπέραινε. Και όλοι αυτοί οι άλλοι άνθρωποι... μάλλον είναι ασθενείς μου.\nΕπιτέλους, έφτασε η μέρα που ο Βαρόνος των Χημικών αποφάσισε να δώσει στον μπράβο εξιτήριο από το άσυλο. Προς μεγάλη του έκπληξη, δεν τον περίμενε κανείς στον χώρο υποδοχής. Οι διάδρομοι ήταν άδειοι και επικρατούσε απόλυτη σιωπή, εκτός από το ασυνάρτητο παραμιλητό ενός διαταραγμένου ασθενούς σε ένα δωμάτιο στο τέλος του διαδρόμου.\nΟ βαρόνος μπήκε στο δωμάτιο και αντίκρισε ένα τρομακτικό θέαμα: Στο πάτωμα υπήρχαν σκόρπια αμέτρητα πτώματα, από το προσωπικό και τους ασθενείς, διαμελισμένα σε βαθμό που κάθε αναγνώριση ήταν αδύνατη. Από πάνω τους στεκόταν ένα τεράστιο, μοβ τερατώδες πλάσμα που φλυαρούσε ακατάληπτα, ενώ μια μεγάλη μπλε γλώσσα κρεμόταν στη μία πλευρά του ορθάνοιχτου στόματός του. Μύες φούσκωναν αποκρουστικά κάτω από τα μικροσκοπικά ρούχα του, ενώ έσφιγγε με τη γροθιά του τη λαβή ενός χειρουργικού πριονιού. Ο βαρόνος χλώμιασε καθώς το βλέμμα του έπεσε στο πρόσωπο του τέρατος και αναγνώρισε σε αυτό τον παλιό του μπράβο.\nΟ μπράβος δεν θυμόταν καθόλου το παλιό του αφεντικό και το μόνο που είδε ήταν έναν ακόμη ασθενή που επιζητούσε απεγνωσμένα θεραπεία. Το μοβ ον περπάτησε με βαριά βήματα προς τον Βαρόνο των Χημικών, κουνώντας το πριόνι του με ανυπομονησία. Ο βαρόνος έβγαλε το χημικοτεχνικό πιστόλι του και πυροβόλησε. Η βολή έσκισε τη μάζα που βρισκόταν μπροστά του, κάνοντας το τέρας να παραπατήσει...\nΜόνο για μια σύντομη στιγμή, όμως.\nΗ τρύπα στη σάρκα του πλάσματος έκλεισε, καθώς νέοι μύες αναπτύχθηκαν πολύ γρήγορα πάνω από την πληγή. Το τέρας σταμάτησε για λίγο, κοίταξε τον βαρόνο απορημένα και είπε «Εσύ άρρωστος. Χρειάζεσαι βοήθεια!»\nΜιμούμενος αυτό που είχε δει να κάνουν αμέτρητες φορές οι πρώην γιατροί του ασύλου, ο μπράβος πέταξε τον άντρα σε ένα φορείο που βρισκόταν εκεί κοντά, του έδεσε τα χέρια με τα δεσμά και προετοίμασε τα εργαλεία του για την επέμβαση. Ο Βαρόνος των Χημικών χλώμιασε καθώς συνειδητοποίησε τη δυσοίωνη μοίρα που τον περίμενε.\nΗ επακόλουθη επέμβαση, όπως και τόσες άλλες πριν από αυτήν, δεν ήταν επιτυχημένη. Ο εκκολαπτόμενος γιατρός πρόσθεσε τα απομεινάρια του πιο πρόσφατου ασθενούς του στον σωρό που βρισκόταν στο πάτωμα. Αν και στενοχωριόταν που δεν μπορούσε να τους σώσει, γνώριζε ότι είχε κάνει ό,τι μπορούσε. Εκτός αυτού, θα είχε κι άλλες ευκαιρίες. Το Ζάουν ήταν γεμάτο άρρωστους ανθρώπους που περίμεναν να θεραπευτούν. Με το χαμόγελο να επιστρέφει στο πρόσωπό του, έφυγε από το νοσοκομείο και πήρε τους δρόμους, για να βρει περισσότερους ασθενείς."
    },
    "Ελίζ": {
        "name": "Ελίζ",
        "region": "Νησιά της σκιάς",
        "image_url": "https://cmsassets.rgpub.io/sanity/images/dsfx7636/universe/7b72ce48ede875d47c4877de71f8aa53da8b8bbb-1215x717.jpg?accountingTag=LoL",
        "champ_url": "https://universe.leagueoflegends.com/el_GR/champion/elise/",
        "lore": ""
    },
    "Ζάαχεν": {
        "name": "Ζάαχεν",
        "region": "Γη των ρούνων",
        "image_url": "https://cmsassets.rgpub.io/sanity/images/dsfx7636/universe_live/df2839a9368239f91af5f94190c806654301e2a7-1920x1080.jpg?accountingTag=LoL",
        "champ_url": "https://universe.leagueoflegends.com/el_GR/champion/zaahen/",
        "lore": "Ο Ράαστ κι εγώ κάνουμε κύκλους ο ένας γύρω από τον άλλον σε μια επίπεδη κορυφή βουνού. Πολεμάμε εδώ και πολλές μέρες και νύχτες, αδιάκοπα, ακόμα και όταν οι θνητοί στρατοί πολύ πιο χαμηλά από εμάς αναπαύονταν για να μετρήσουν τους νεκρούς τους. Η μοχθηρία κάνει τα χαρακτηριστικά του σκληρά, γίνεται σχεδόν αγνώριστος... σχεδόν.\n«Έχεις πέσει χαμηλά, αδερφέ. Αλλά δεν είσαι έτσι εσύ.» Προσφέρω το χέρι μου. «Έλα, πολέμησε δίπλα μου - για χάρη αυτού που ήμασταν κάποτε». Θα έδειχνα έλεος σε κάθε θεό-πολεμιστή που κυνηγάω, αν και ξέρω ότι δεν θα δώσουν σημασία.\nΟ Ράαστ γελάει κι ακούγεται σαν να γαβγίζει. «Αυτό που ήμασταν κάποτε είναι ένα τίποτα. Αυτό που είμαστε τώρα, το αρνείσαι. Με αρρωσταίνει».\nΣκύβει, παραμονεύει. Σηκώνομαι όρθιος, φέρνοντας το χέρι που του έτεινα πίσω από την πλάτη μου, σφιγμένο σε γροθιά. Περνάει μια στιγμή, με τον ήλιο να κοιτάζει τα άλλοτε θεϊκά παιδιά του, πριν ορμήσουμε ο ένας στον άλλο.\nΚάθε χτύπημα των λεπίδων μας τραντάζει το σύμπαν. Η χρυσή άκρη της λόγχης μου καλύπτει τον ήλιο καθώς τη σηκώνω ξανά και ξανά. Οι ουρανοί κλαίνε με κατακόκκινο δάκρυ, φλεγόμενοι εδώ και καιρό από αυτόν τον πόλεμο που διεξάγεται παντού, πάντα. Χτυπάω μπροστά μου με τη λόγχη. Αυτός πάει να με κόψει στα δύο, αιμορραγούμε και οι δυο. Με κάθε τραύμα μας, ο Ράαστ βρυχάται από χαρά. Παρακολουθώντας τον να χαμογελάει παρανοϊκά, βλέποντας πόσο χαμηλά έχει πέσει, ξυπνά μέσα μου μια ψυχρή οργή, ένα μίσος μέχρι θανάτου, γιατί αυτό είναι το πρόσωπο της αποτυχίας μου.\n«Γιατί δεν έρχεσαι με το μέρος μας, Ζάαχεν;» με χλευάζει, με τη διεφθαρμένη δύναμή του να συγκεντρώνεται στις άκρες των δακτύλων του με τα μυτερά νύχια. Τα περνάει πάνω από τη σάρκα του, κάνοντας τις πληγές του να κλείσουν. «Αυτός ο κόσμος έχει ξεχάσει τους αφέντες του. Του αξίζει να καταστραφεί!»\nΔεν μπορώ να αρνηθώ τον ψίθυρο μέσα μου που δεν θέλει τίποτα περισσότερο. Αν στραφώ ενάντια σε αυτόν τον κόσμο, θα χαθώ μες στην οργή μου, στη δίψα για αίμα, στην κατάπτωση του είδους μας, αλλά, τουλάχιστον, ακόμα και να χαθούμε, θα χαθούμε μαζί. Αν στραφούμε ενάντια σε αυτόν τον κόσμο σαν ένα, δεν θα μπορούσε να μας σταματήσει κανείς.\nΘερίζω τη σκέψη από το μυαλό μου και ετοιμάζω το σπαθί μου. Συγκρουόμαστε ξανά.\nΣάρκινα δάκρυα. Το στήθος μου γεμίζει αίμα, μια πληγή αρκετά βαθιά για να γίνει μοιραία. Η ζεστασιά απλώνεται μέσα μου. Η θεϊκή μου φύση επεμβαίνει, δουλεύοντας απεγνωσμένα για να γιατρέψει την πληγή. Δεν αρκεί. Γονατίζω. Το αίμα λερώνει τα φτερά μου, μια δυσάρεστη μυρωδιά σίδηρου γεμίζει τον αέρα.\nΑκούω το όνομά μου, κάποιος μου φωνάζει από μακριά - η φωνή ενός παλιού φίλου, που καλεί έναν πληγωμένο θεό.\nΣέρνω τα νύχια μου μέσα από την πληγή, τραβώντας αίμα από το αίμα. Οι φλέβες μου μαυρίζουν, το σώμα μου βράζει καθώς οι μύες και οι τένοντες πλέκονται ξανά.\n«Είμαστε κύριοι του τίποτα. Είμαστε Ντάρκιν». Σηκώνομαι. «Και πρέπει να καταστραφούμε όλοι.»\nΣηκώνομαι με οργή για την κατάντια μας και δέος για τους θεούς που ήμασταν κάποτε. Σηκώνομαι με την υπερηφάνεια της σπουδαίας μας συγγένειας και τον πόνο της προδοσίας της με την αιματοχυσία. Κρατιέμαι με νύχια και με δόντια σε πατημένους όρκους και χαμένα αδέρφια, στον ιερό αλλά και βέβηλο πόλεμο μέσα μου. Ωστόσο, στη μάχη βρίσκουν τον ίδιο σκοπό: να συνεχίσουν να πολεμούν. Σε αυτό, είμαι ένα. Σε αυτό, μπορώ να φιμώσω κάθε ανησυχία, να εξαλείψω την αμφιβολία, να υπερνικήσω τον πόνο μου.\nΑν οι Ντάρκιν δεν μπορούν να σωθούν, τότε πρέπει να σωπάσουμε.\nΑυτή η ανάμνηση ξεθωριάζει, αφήνοντας μόνο το κενό της φυλακής μου - το όπλο που με δεσμεύει.\nΠέρα από τα δεσμά της, νιώθω κίνηση: βήματα αντηχούν μέσα από τις αίθουσες του ναού. Το βήμα ενός συμμάχου... η παλιά μου φίλη, πάντα σε εγρήγορση. Συχνά έρχεται κοντά, ή έτσι φαίνεται, αλλά ποτέ δεν διασχίζει το κατώφλι.\nΣκέφτεται να με απελευθερώσει; Δεν μπορεί, δεν πρέπει. Ξέρει το ίδιο καλά με μένα ότι μέσα μου μάχονται οι Ντάρκιν και η θεϊκή μου φύση.\nΚι όμως κάπου μέσα σε αυτόν τον ατελείωτο πόλεμο, η καλή πλευρά της φύσης μου ξυπνάει και θυμάται...\nΚάποτε στάθηκα στα σκαλιά της Εξύψωσης, στεφανωμένος με χρυσό φως, με μια λόγχη στο χέρι - ένας θεός με ασημένια φτερά.\nΗ νεοσύστατη Σουρίμα απλωνόταν μπροστά μου, προορισμένη να γίνει αυτοκρατορία. Αντηχούσαν τελετουργικά τύμπανα. Βροντερά χειροκροτήματα υψώνονταν από ένα ακροατήριο δέκα χιλιάδων ατόμων. Ανάμεσα τους, πολλοί θεοί-πολεμιστές, με τις λαμπερές πανοπλίες τους, πανηγύριζαν που εντάχθηκα στις τάξεις τους.\nΕίχα οδηγήσει πολλούς σε αυτά τα ίδια σκαλοπάτια. Ήταν καθήκον μου, τιμή μου, το κάλεσμα που μου χάρισε μια θέση στο ιερό βήμα. Είχα πάει να τους βρω στις τελευταίες μέρες της θνητότητάς τους, τους είπα ότι ήταν άξιοι να γίνουν θεοί και ορκίστηκα να τους οδηγήσω στην αιωνιότητα.\nΤους φαντάζομαι όπως ήταν: ο νεαρός Ράαστ, με το πνεύμα και τη φιλοδοξία του αιχμηρά σαν το δρεπάνι του, η Ζολάανι, ευγενική και κουρασμένη από τον πόλεμο, ο Βάρους, η φωνή της λογικής που μας οδηγούσε πίσω στο καθήκον, η Σετάκα, λεοντόκαρδη, το καμάρι του είδους μας, στην οποία ορκίστηκα με το σπαθί μου...\nΤο στήθος μου φούσκωνε από αγάπη για αυτούς, τα αδέρφια που θα γινόμασταν. Σήκωσα τη λόγχη μου και ορκίστηκα να πολεμήσω δίπλα τους, για να φυλάξω το φως που μας δημιούργησε.\nΗ λαμπρότητα της μνήμης διαλύεται, όπως και τα βήματά της. Είμαι μόνος για άλλη μια φορά με τις σκέψεις μου και τον ατελείωτο πόλεμό μου.\nΑυτή είναι η αιωνιότητά μου. Ο χρόνος ξεχνάει, αλλά θυμάμαι κάθε όρκο, κάθε πρόσωπο, κάθε αποτυχία. Αν με καλέσουν ξανά, θα σώσω αυτόν τον κόσμο... ή θα τελειώσω αυτό που ξεκινήσαμε."
    },
    "Ζάια": {
        "name": "Ζάια",
        "region": "Ιονία",
        "image_url": "https://cmsassets.rgpub.io/sanity/images/dsfx7636/universe/7dc493395d5c991557d7b0657253bb201f85143b-2181x844.jpg?accountingTag=LoL",
        "champ_url": "https://universe.leagueoflegends.com/el_GR/champion/xayah/",
        "lore": ""
    },
    "Ζάιρα": {
        "name": "Ζάιρα",
        "region": "Ιστάλ",
        "image_url": "https://cmsassets.rgpub.io/sanity/images/dsfx7636/universe/35938ca5eed918f72a683ee4ce8fce265cdf2a53-1215x717.jpg?accountingTag=LoL",
        "champ_url": "https://universe.leagueoflegends.com/el_GR/champion/zyra/",
        "lore": "Η μνήμη της Ζάιρα φτάνει στα βάθη του χρόνου, όπως οι ρίζες των φυτών φτάνουν στα βάθη της γης. Το είδος της ήταν ακόμα νέο όταν ξέσπασαν οι Πόλεμοι των Ρούνων, όταν οι στρατοί των θνητών συγκρούστηκαν μεταξύ τους διεκδικώντας τα ίδια τα κλειδιά της δημιουργίας.\nΚρυμμένοι στις ζούγκλες νότια του Κουμούνγκου, κάπου ανάμεσα στους μεγάλους ποταμούς που διασχίζουν την ανατολική Σουρίμα, βρίσκονταν οι θρυλικοί Κήποι του Ζάιρ. Η μαγεία της φύσης είχε επηρεάσει το έδαφος με θαυμαστό και απρόβλεπτο τρόπο, επιτρέποντας να φυτρώσουν άγρια, σαρκοβόρα φυτά που τρέφονταν με κάθε είδους πλάσμα που πλησίαζε στην περιοχή τους. Εξαπλώνονταν και καταβρόχθιζαν, χωρίς να δίνουν καμία σημασία στους καυγάδες των θνητών. Το μόνο που ήθελαν ήταν να απλώνουν τις κληματίδες τους στα δάση και στους βαλτότοπους της περιοχής. Κατά κάποιον τρόπο, ήταν όλα τους η Ζάιρα… και ποτέ δεν τους έλειπε η τροφή, ακόμα και καταμεσής του πολέμου.\nΜια μικρή ομάδα στρατιωτών, που κανείς δεν θυμάται πια σε ποια παράταξη ανήκαν, τόλμησαν να εξερευνήσουν την περιοχή, αναζητώντας κάποιον ξεχασμένο πια θησαυρό. Επικεφαλής τους ήταν μια φιλόδοξη μάγισσα —όμως ήταν μακριά από την πατρίδα τους και ευάλωτοι στις τοξικές αναθυμιάσεις και στα σωματίδια που αιωρούνταν στον αέρα εκείνου του καταραμένου μέρους.\nΟι κάτοικοι των Κήπων όρμησαν επάνω τους, κομματιάζοντας με σαδιστική άνεση την πανοπλία και το δέρμα τους με τα κοφτερά τους κλαδιά. Αν και πολέμησαν γενναία, οι στρατιώτες ήξεραν ότι δεν θα μπορούσαν να αντισταθούν σε αυτήν την ανελέητη επίθεση και ζήτησαν από τη μάγισσα να τους σώσει. Η μάγισσα συγκέντρωσε τις δυνάμεις της και εξαπέλυσε μια τρομερή έκρηξη. Ρουνικά σύμβολα χαράχτηκαν στον αέρα φωτίζοντας τα πάντα με μια αλλόκοσμη λάμψη, την ίδια στιγμή που τα αγκαθωτά φυτά έκαναν την τελική τους επίθεση.\nΕκείνη τη στιγμή, μια μαγική σπίθα που είχε ξεφύγει από τον έλεγχο έβαλε φωτιά στα αέρια του βάλτου και η μαγική έκρηξη εξολόθρευσε κάθε μορφή ζωής σε ακτίνα χιλιομέτρων. Οι διάσπαρτοι επιζώντες των Πολέμων των Ρούνων δεν έμαθαν ποτέ τι απέγιναν οι Κήποι του Ζάιρ.\nΑιώνες πέρασαν από τότε. Η γη όπου είχε λάβει χώρα η μάχη ήταν ξερή και άγονη επάνω από το έδαφος… στα βάθη της, όμως, κάτι άρχισε να κινείται. Όλο αυτό το διάστημα, οι ενέργειες που είχε εξαπολύσει το ξόρκι της μάγισσας απορροφήθηκαν από το έδαφος, αλλοιώθηκαν και αναμίχθηκαν με το χώμα. Ένας παλλόμενος βολβός φύτρωσε από το έδαφος, ο οποίος έκρυβε μέσα του μια αλλόκοτη μορφή ζωής. Το πλάσμα έσκισε τον φλοιό του και πάτησε στη γη, μπερδεμένο και παλεύοντας να αναπνεύσει.\nΚοίταξε γύρω του και είδε έναν κατεστραμμένο και αλλαγμένο κόσμο, ο οποίος ξεχείλιζε από ζωντανή ενέργεια και νέες ιδέες. Το μυαλό του ήταν ένα μωσαϊκό από αντιφατικές αναμνήσεις που φυτεύτηκαν στην άγουρη συνείδησή του, όπως ο σπόρος που φυτεύεται στο χώμα. Θυμόταν τη ζεστασιά του ήλιου, τη γεύση της βροχής, λέξεις γεμάτες δύναμη και την οδύνη χιλιάδων μαρτυρικών θανάτων.\nΑποφάσισε ότι το όνομά του —της— ήταν Ζάιρα, χωρίς να καταλαβαίνει ακριβώς γιατί.\nΕξερευνώντας τους αγριότοπους πέρα από το σημείο της γέννησής της, η Ζάιρα συνειδητοποίησε ότι ήταν διαφορετική από τα άλλα πλάσματα που συναντούσε στον δρόμο της. Οι θνητοί ήταν φοβισμένα, δυσάρεστα πλάσματα, ενώ οι πιο αιθέριες οντότητες ήταν συνήθως δύστροπες ή υπεροπτικές. Αυτά τα πλάσματα δεν σέβονταν τη γη που κατοικούσαν, μόλυναν τα πάντα με την ίδια τους την παρουσία. Αυτό έκανε τη Ζάιρα να νιώθει οργή και περιφρόνηση. Στο πέρασμά της φύτρωνε νέα ζωή, σχεδόν χωρίς να κάνει τίποτα —αχόρταγες μορφές φυτών που άλλαζαν και εξελίσσονταν καθώς τα κοιτούσε, εκτοξεύοντας δηλητηριώδη αγκάθια ή βγάζοντας νέες κληματίδες που μεγάλωναν με απίστευτους ρυθμούς.\nΕλεύθερη από τις ρίζες που τη φυλάκιζαν, η Ζάιρα περιπλανιέται σε όλον τον κόσμο μαζί με τα φονικά δημιουργήματά της, στραγγαλίζοντας κάθε άλλη μορφή ζωής. Έχει καταστρέψει εύφορες πεδιάδες, έχει εξαφανίσει ολόκληρους οικισμούς και έχει κατατροπώσει κάθε πολεμιστή που ήταν αρκετά γενναίος ή αρκετά ανόητος να την προκαλέσει, αφήνοντας πίσω της τα φρικιαστικά φυτά της.\nΚαθώς τα ποτάμια της Σουρίμα αρχίζουν να κυλούν και πάλι, νέες, παράξενες μορφές χλωρίδας έχουν εμφανιστεί στις όχθες τους, οι οποίες εξαπλώνονται προς τα δυτικά με κάθε εποχή που περνάει. Ούτε το ξερίζωμα, αλλά ούτε και η φωτιά δείχνουν να μπορούν να σταματήσουν την εξάπλωσή τους…"
    },
    "Ζέραθ": {
        "name": "Ζέραθ",
        "region": "Σουρίμα",
        "image_url": "https://cmsassets.rgpub.io/sanity/images/dsfx7636/universe/ecd9c2d112f827ac51c797d3bd0acd4b77632704-1215x717.jpg?accountingTag=LoL",
        "champ_url": "https://universe.leagueoflegends.com/el_GR/champion/xerath/",
        "lore": ""
    },
    "Ζέρι": {
        "name": "Ζέρι",
        "region": "Ζάουν",
        "image_url": "https://cmsassets.rgpub.io/sanity/images/dsfx7636/universe/316a7a9cb13ca9f24238b10722bcdf0e134dabab-1920x1080.jpg?accountingTag=LoL",
        "champ_url": "https://universe.leagueoflegends.com/el_GR/champion/zeri/",
        "lore": "Η Ζέρι μεγάλωσε σε μια μεγάλη οικογένεια της εργατικής τάξης, η οποία της προσέφερε θαλπωρή, φροντίδα... και πολλές επίμονες απόψεις. Είχαν ζήσει μεγάλες δυσκολίες στο σπιτικό τους και είχαν χάσει αγαπημένα πρόσωπα στους κινδύνους του Ζάουν. Παρ' όλα αυτά, η μεγάλη τους δύναμη ήταν η κοινότητά τους.\nΑπό τότε που γεννήθηκε, η Ζέρι είχε μια ιδιαίτερη σχέση με τον ηλεκτρισμό. Κάθε της γέλιο ήταν μια λαμπερή σπίθα... και κάθε της κλάμα, μια οδυνηρή εκκένωση. Η μαγεία δεν ήταν σπάνια στο Ζάουν, αλλά οι ηλεκτρικές δυνάμεις της Ζέρι ήταν κάτι πρωτοφανές. Ο ηλεκτρισμός φόρτιζε με τα συναισθήματά της: μερικές φορές ήταν ακίνδυνος, άλλες μαινόταν ανεξέλεγκτος. Στα εφηβικά της χρόνια, οι γείτονες ήξεραν ότι οι διακοπές ρεύματος ήταν πιο πιθανό να οφείλονται σε κάποιο ξέσπασμά της παρά σε βραχυκύκλωμα. Η ζωή στο Ζάουν ήταν ένα πανέμορφο χάος, όπως έλεγε η γιαγιά της, και η Ζέρι ήταν η ενσάρκωση αυτού του γνωμικού.\nΒέβαια, δεν έβρισκαν όλοι χαριτωμένες τις παραξενιές της. Για τους φίλους και τους συγγενείς της, η Ζέρι ήταν ένας αξιαγάπητος μπελάς. Για τους άλλους, ήταν απλά... μπελάς. Στα περιστασιακά ξεσπάσματά της, όταν οι ηλεκτρικές της εκκενώσεις ίσως έσπαγαν ένα-δυο (άντε, ίσως δώδεκα) φανάρια, η Ζέρι είχε την εντύπωση ότι έβλεπε φευγαλέα μια εικόνα —ή ίσως μια μορφή— αλλά δεν είχε χρόνο να το πολυσκεφτεί. Η μεγαλύτερή της επιθυμία ήταν να μάθει να ελέγχει καλύτερα τις ασταθείς δυνάμεις της. Ήταν αποφασισμένη, αλλά καθόλου υπομονετική.\nΌμως κάθε σπίθα ήταν και μια ευκαιρία.\nΈνα βράδυ που η Ζέρι έκανε τη βόλτα της στις αγορές του Εντρεσόλ, ένιωσε το έδαφος να τρέμει από υπόγειες ανασκαφές και λίγο αργότερα ξέσπασε ένας καταστροφικός σεισμός. Χωρίς δισταγμό, η Ζέρι έτρεξε σαν αστραπή προς τα γκρεμισμένα κτίρια για να σώσει όσους είχαν παγιδευτεί στα ερείπια. Καθώς ο κόσμος γύρω της κατέρρεε με αργούς ρυθμούς, η Ζέρι άρχισε να κινείται με ταχύτητα που δεν μπορούσε να συλλάβει το ανθρώπινο μάτι. Ήξερε ότι κοντά στο σημείο της καταστροφής λειτουργούσαν οι νέες εγκαταστάσεις εξόρυξης των Βαρόνων των Χημικών, οι οποίοι ισχυρίζονταν ότι είχαν ανακαλύψει πόρους πιο αποδοτικούς από τη Μαγοτεχνία, αλλά αμέλησαν να αποκαλύψουν τους κινδύνους των ανεξέλεγκτων ανασκαφών τους.\nΌσο πιο γρήγορα έτρεχε η Ζέρι, τόσο πιο ισχυρό γινόταν το ηλεκτρικό φορτίο της. Η πίεση την έκανε ακόμη πιο ισχυρή, καθώς τη βοήθησε να κατανοήσει καλύτερα τις δυνάμεις της και να συνειδητοποιήσει πόσο αγαπούσε τη γειτονιά της —έστω και αν δεν είχε καμία σημασία για τους βαρόνους.\nΌταν καταλάγιασε ο κουρνιαχτός, οι επιζήσαντες συγκεντρώθηκαν γύρω από τη Ζέρι για να την ευχαριστήσουν. Όμως κάτω από την ανακούφισή της σιγόβραζε η οργή. Η Ζέρι ήξερε ότι μπορούσε να είχε σώσει κι άλλους, αν έλεγχε καλύτερα τον εαυτό της.\nΌμως και αυτό το λίγο που πέτυχε ήταν βέβαιο ότι θα τραβούσε την προσοχή των βαρόνων. Ήξερε ότι δεν θα υπολόγιζαν ανθρώπινες ζωές στην προσπάθειά τους να την πιάσουν και δεν ήθελε να θέσει σε κίνδυνο τα αγαπημένα της πρόσωπα. Δεν θα επέτρεπε να συμβεί ξανά το ίδιο. Για να προστατεύσει τους συντοπίτες της από τον εαυτό της, η Ζέρι ξημεροβραδιάστηκε στο σημείο της καταστροφής, κάνοντας άνω-κάτω τα χαλάσματα των κτιρίων μέχρι που κατάφερε να συλλέξει τον εξοπλισμό που χρειαζόταν για να κατασκευάσει ένα ειδικό πανωφόρι που θα περιόριζε τον ηλεκτρισμό της και θα την έκρυβε από το άγρυπνο βλέμμα των βαρόνων. Τώρα μπορούσε να τιθασεύσει το χάρισμά της και να χρησιμοποιήσει τις δυνάμεις της για να προστατεύσει όσους την είχαν ανάγκη.\nΠερπατώντας στους ρημαγμένους δρόμους, η Ζέρι έβλεπε απελπισμένα πρόσωπα, όπου και αν κοίταζε. Οικογένειες έκαναν ό,τι μπορούσαν για να ξαναχτίσουν τα σπίτια τους και η Ζέρι βοηθούσε όσο μπορούσε, προσπαθώντας να μη χρησιμοποιεί τις δυνάμεις της. Όμως, όσο βοηθούσε, τόσο παρατηρούσε τι γινόταν γύρω της. Εργάτες που πάσχιζαν να βάλουν μπροστά τις γεννήτριες της συνοικίας. Γονείς που προσπαθούσαν να μαγειρέψουν φτωχικά γεύματα για τις οικογένειές τους με χαλασμένες κουζίνες. Αυτοί οι άνθρωποι δεν είχαν κανέναν να τους βοηθήσει, πόσο μάλλον κάποιον με το δικό της χάρισμα. Η Ζέρι ήξερε καλά ότι η συνοικία της —και άλλες γειτονιές που είχαν την ίδια μοίρα— ποτέ τους δεν θα ήταν πραγματικά ασφαλείς αν δεν άλλαζαν τα πράγματα. Για τους βαρόνους, οι κάτοικοι της περιοχής δεν ήταν τίποτε άλλο από αντικείμενα που μπορούσαν να παραμελήσουν ή υλικά που μπορούσαν να ξεζουμίσουν.\nΗ Ζέρι ήξερε τι έπρεπε να κάνει. Δεν θα έμενε με τα χέρια σταυρωμένα μέχρι να συμβεί το επόμενο «ατύχημα». Κάποιος έπρεπε να αντισταθεί στους βαρόνους.\nΗ Ζέρι ήταν ένας στρατός από μόνη της και τα κατορθώματά της συντάραξαν όλο το Ζάουν. Οι γραμμές ανεφοδιασμού των βαρόνων δέχονταν το ένα πλήγμα μετά το άλλο, ενώ υπήρχαν μαρτυρίες για «κάτι σαν αστραπή» που χτυπούσε τόσο γρήγορα που δεν μπορούσε να τη συλλάβει το ανθρώπινο μάτι. Εξοργισμένοι με τις απώλειές τους, οι τοπικοί βαρόνοι αναγκάστηκαν να συμμαχήσουν μεταξύ τους και κατάφεραν να σταματήσουν τις επιθέσεις της Ζέρι με τις συνδυασμένες δυνάμεις τους. Η Ζέρι προσπάθησε να προσαρμοστεί —να επιτεθεί πιο γρήγορα— αλλά οι βαρόνοι είχαν απεριόριστους πόρους στη διάθεσή τους και δεν μπορούσε με τίποτα να διαπεράσει το τείχος που είχαν υψώσει.\nΑναγκάστηκε να υποχωρήσει, τραυματισμένη και αδύναμη. Οι βαρόνοι ήταν ενωμένοι. Και εκείνη ήταν μόνη της.\nΗ Ζέρι αποφάσισε να παραιτηθεί, γεμάτη ντροπή για την απογοήτευση που θα προκαλούσε στον λαό της. Όμως αυτό που αντίκρυσε την άφησε με το στόμα ανοιχτό: η οικογένεια, οι φίλοι της, αλλά και άτομα που δεν είχε γνωρίσει ποτέ της βγήκαν στους δρόμους, αποφασισμένοι να αντισταθούν στους δυνάστες τους. Από τα σπίτια που ορθώθηκαν ξανά με αίμα και ιδρώτα, ξεπήδησε μια νέα ελπίδα. Η Ζέρι ένιωσε τη συγκίνηση να την πλημμυρίζει, αλλά ήταν εκείνη που ενέπνευσε αυτό το θάρρος. Εκείνη ήταν η σπίθα που άναψε τη φλόγα τους.\nΚαι δεν ήταν μόνη της πια. Με τη βοήθεια των γειτόνων, η μητέρα της Ζέρι κατασκεύασε για εκείνη ένα ειδικό όπλο, από υλικά που πρόσφεραν απλόχερα οι κάτοικοι του Εντρεσόλ. Τα πυρομαχικά του όπλου ήταν τα ίδια τα συναισθήματα της Ζέρι, ενώ η κάννη του ήταν κατασκευασμένη από ειδικό αγώγιμο υλικό που μπορούσε να ενισχύσει τις δυνάμεις της. Σε συνδυασμό με το πανωφόρι της, μπορούσε να ελέγχει καλύτερα το φορτίο της και να εκτοξεύει ριπές ηλεκτρισμού με —σχετική— ακρίβεια. Η Ζέρι κοίταξε συγκινημένη την οικογένεια και τους γείτονές της. Είχε φοβηθεί ότι θα τους έχανε όλους με την επαναστατική της δράση, αλλά αντί να απομακρυνθούν από κοντά της, όρθωσαν κι αυτοί το ανάστημά τους μαζί της.\nΜε την υποστήριξη της κοινότητάς της, η Ζέρι πολεμά για λογαριασμό όσων δεν μπορούν να υπερασπιστούν τον εαυτό τους. Το Ζάουν δεν είναι τέλειο, ούτε και η ίδια η Ζέρι, αλλά μερικές φορές το μόνο που χρειάζεται για να αλλάξει ο κόσμος είναι μία σπίθα."
    },
    "Ζίλεαν": {
        "name": "Ζίλεαν",
        "region": "Γη των ρούνων",
        "image_url": "https://cmsassets.rgpub.io/sanity/images/dsfx7636/universe/ed34d635dda272fbcfcba29ce3cea255c22fa8f1-1215x717.jpg?accountingTag=LoL",
        "champ_url": "https://universe.leagueoflegends.com/el_GR/champion/zilean/",
        "lore": "Η Ικάθια, η πιο καταραμένη και ερημική χώρα, δεν ήταν πάντα έτσι. Κάποτε ήταν ένας πλούσιος και ποικιλόμορφος πολιτισμός, υπό την ηγεσία του καλοκάγαθου Αξαμούκ, του τελευταίου από τους αρχαίους Μάγους-Βασιλιάδες. Καθώς η αυτοκρατορία της Σουρίμα επεκτεινόταν στην ήπειρο, το κάλεσμα του Αξαμούκ για ειρηνική συνύπαρξη αγνοήθηκε και ο στρατός του καταστράφηκε από τους θεούς-πολεμιστές της Στρατιάς των Εξυψωμένων.\nΑν και η ήττα αυτή τους ταπείνωσε, πολλοί κάτοικοι της Ικάθια είδαν μια ευκαιρία για κοινή πρόοδο. Αποδεχόμενοι μια προσφορά να γίνουν αυτόνομη σατραπεία, όρισαν ένα κυβερνητικό συμβούλιο διαπρεπών μάγων, φιλόσοφων και νομοθετών που θα επέβλεπε τη μεταβίβαση της εξουσίας.\nΜετά από σχεδόν εννέα αιώνες αυτοκρατορικής διακυβέρνησης, ένας νεαρός με το όνομα Ζίλεαν μπήκε στο συμβούλιο. Ήταν ένας μάγος των στοιχείων με βαθιά κατανόηση της φυσικής πραγματικότητας, ο οποίος είχε μαθητεύσει με τα μεγαλύτερα μυαλά της εποχής του, από τους σπουδαίους Γιουν της Ιστάλ, έως τους αστρομάντεις του Φάραζ και πάρα πολλούς άλλους.\nΥπήρχε ένα στοιχείο του υλικού κόσμου που λίγοι είχαν καταφέρει να κατανοήσουν πλήρως, αλλά ο Ζίλεαν ήταν αποφασισμένος να κατακτήσει.\nΟ χρόνος.\nΟ χρόνος ήταν μια σταθερά από την οποία κανείς δεν μπορούσε να αποδράσει. Ακόμα και οι πανίσχυροι θεοί-πολεμιστές δεν είχαν ανοσία στο πέρασμά του, παρά την ξεχωριστή θέση που κατείχαν στον πολιτισμό της Σουρίμα.\nΩς μέρος της πολιτικής ηγεσίας, ο Ζίλεαν έβλεπε τώρα πιο καθαρά την υποβόσκουσα δυσαρέσκεια των πολιτών της Ικάθια. Αν και η χώρα τους ήταν η πατρίδα κάποιων από τους πλέον ηρωικούς ηγέτες και επαναστατικούς διανοητές της αυτοκρατορίας, ούτε ένας από αυτούς δεν είχε ποτέ κριθεί άξιος για Εξύψωση. Ξανά και ξανά, το συμβούλιο υπέβαλλε αιτήματα στον μακρινό αυτοκράτορα αλλά, χωρίς καμιά εξήγηση, εκείνος δεν τους παρείχε πρόσβαση στον Ηλιακό Δίσκο. Ό,τι κι αν προσέφεραν, φαινόταν ότι οι Ικαθιανοί δεν θα αντιμετωπίζονταν ποτέ ως ίσοι.\nΚαι παρόλο που ο Ζίλεαν συμμεριζόταν την πίκρα τους, τον ανησυχούσε πολύ το γεγονός ότι το ενδεχόμενο της απόσχισης συζητούνταν πλέον ανοιχτά. Ήταν καλός πατριώτης αλλά, γνωρίζοντας τη δύναμη της Στρατιάς των Εξυψωμένων, ήξερε ότι η όποια επανάσταση θα μπορούσε να τελειώσει μόνο εις βάρος του λαού του. Αναζητώντας μια διπλωματική λύση, επισκέφθηκε ως απεσταλμένος τα γειτονικά εδάφη Καλίκ, Καλντούγκα και Ιστάλ. Είχε κάνει πολλούς συμμάχους στη ζωή του και τους παρακάλεσε να σταθούν στο πλευρό της Ικάθια.\nΚάθε φορά, έπαιρνε την ίδια απάντηση. Δεν τολμούσαν να αψηφήσουν τη Σουρίμα. Αν ο λαός του Ζίλεαν ήθελε να το κάνει, δεν θα είχε καμιά βοήθεια.\nΕπιστρέφοντας στην πατρίδα του, διαπίστωσε σοκαρισμένος ότι το συμβούλιο είχε αποφασίσει να εκλέξει έναν νέο Μάγο-Βασιλιά. Με κομμένη την ανάσα και γεμάτοι χαρά, είπαν στον Ζίλεαν για την αρχαία και απαγορευμένη δύναμη που είχαν ανακαλύψει —μια δύναμη τόσο ισχυρή ώστε η νίκη της Ικάθια ήταν κάτι παραπάνω από εγγυημένη.\nΕίπαν στον Ζίλεαν για τη δύναμη του Κενού.\nΚοίταξε τους κάποτε λογικούς και σοφούς Ικαθιανούς και είδε μόνο την τρέλα στα μάτια τους. Όσο και αν τον πονούσε αυτό, ο Ζίλεαν θα προτιμούσε να δει την επανάσταση της πατρίδας του να συντρίβεται, παρά να επιτρέψει την απελευθέρωση αυτού του εξαμβλώματος.\nΚαι οι χειρότεροι φόβοι του Ζίλεαν επαληθεύτηκαν. Όταν απελευθερώθηκε στη μάχη, το Κενό κατέλαβε τους Μάγους που επιχείρησαν να το ελέγξουν. Η μοίρα της Ικάθια είχε πια κριθεί.\nΚαθώς προσπαθούσε να δραπετεύσει από την πρωτεύουσα, το έδαφος άρχισε να σείεται. Κτίρια καταστράφηκαν. Φρικιαστικές δυνάμεις, που δεν έχουν καμία θέση σε αυτόν τον κόσμο ή σε κανέναν άλλο, βγήκαν από τα βάθη του Κενού, κυνηγώντας τους τρομαγμένους κατοίκους.\nΕίχαν πλέον παγιδευτεί. Εκατοντάδες χιλιάδες αθώοι θα πέθαιναν. Μέσα στην απελπισία του, ο Ζίλεαν παρότρυνε όσο πιο πολλούς μπορούσε να καταφύγουν στον πύργο του και έκανε το αδύνατο.\nΑφαίρεσε ολόκληρο το κτίσμα από τη ροή του χρόνου.\nΠέφτοντας στο κρύο πάτωμα και εξουθενωμένος από την προσπάθεια, ο Ζίλεαν κοίταξε τις παγωμένες φιγούρες γύρω του. Το Κενό είχε σταματήσει, αλλά μόνο μέσα σε αυτούς τους τοίχους. Έξω, εκεί που κάποτε βρισκόταν η Ικάθια, δεν υπήρχε τίποτα.\nΟ Ζίλεαν είχε περάσει δεκαετίες για να κατανοήσει τα μυστήρια του χρόνου και της σχετικότητας και φαινόταν ότι μόνο αυτός μπορούσε να κινηθεί ελεύθερα εντός της ανωμαλίας που είχε καταφέρει με κάποιο τρόπο να δημιουργήσει. Αυτοί οι άνθρωποι είχαν σωθεί, ήταν η αλήθεια. Απλώς δεν ήξερε πώς να αναιρέσει αυτό που έκανε για να το πετύχει. Μέσα από βαθύ διαλογισμό και χρησιμοποιώντας μαγικές συσκευές δικής του επινόησης, άρχισε να ξεδιαλύνει τα νήματα του παρελθόντος και του παρόντος που τον οδήγησαν σε αυτήν τη στιγμή, μαθαίνοντας σταδιακά πώς να κινείται μπρος και πίσω κατά μήκος τους, αναζητώντας ένα μέλλον όπου οι προσπάθειές του είχαν ήδη επιτύχει…\nΕκεί ήταν που ανακάλυψε την αληθινή απειλή: το τέλος των πάντων. Τη μεγάλη συμφορά που περίμενε τη Γη των Ρούνων.\nΣτην πράξη, ο Ζίλεαν πλέον υπάρχει παντού και πάντα. Ακόμα κι έτσι, γνωρίζει πάντοτε τις συνέπειες της προσπάθειας να επιφέρει κανείς αλλαγές στον κόσμο και να εκκινήσει μη αναμενόμενα πεπρωμένα, που συχνά είναι αλληλοσυγκρουόμενα και σχεδόν πάντοτε πιο επικίνδυνα. Ίσως εάν έβρισκε έναν τρόπο να σώσει τον λαό του, τότε η ευρύτερη καταστροφή να μπορούσε να αποφευχθεί.\nΤο μόνο ερώτημα είναι, τι θα ήταν διατεθειμένος να θυσιάσει στην πορεία;"
    },
    "Ζακ": {
        "name": "Ζακ",
        "region": "Ζάουν",
        "image_url": "https://cmsassets.rgpub.io/sanity/images/dsfx7636/universe/fac08eb25622a7289c44e175ccbed817c32db718-1215x717.jpg?accountingTag=LoL",
        "champ_url": "https://universe.leagueoflegends.com/el_GR/champion/zac/",
        "lore": "Ο Ζακ δημιουργήθηκε από μια διαρροή τοξικών ουσιών που διέφυγαν από τον ελαττωματικό αγωγό κάποιου χημικοτεχνουργού και συσσωρεύτηκαν σε μια ξεχασμένη σπηλιά βαθιά στα Διυλιστήρια του Ζάουν. Παρά την ταπεινή του καταγωγή, ο Ζακ έχει εξελιχθεί από μια βιοχημική μάζα σε ένα ολοκληρωμένο, σκεπτόμενο ον που κατοικεί στους αγωγούς του Ζάουν και κάνει περιστασιακά την εμφάνισή του για να βοηθήσει τους ανήμπορους ή για να δώσει ένα χεράκι στην αναδόμηση της κατεστραμμένης υποδομής του Ζάουν.\nΗ ύπαρξη του Ζακ ανακαλύφτηκε όταν μια ομάδα παιδιών που πετούσαν πέτρες στη δεξαμενή ενός διυλιστηρίου είδαν προς μεγάλη τους έκπληξη τις πέτρες τους να επιστρέφουν με φόρα. Η «Δεξαμενή που επιστρέφει τα αντικείμενα» έγινε με τον καιρό ένα αξιοθέατο για τους κατοίκους των Διυλιστηρίων του Ζάουν, μέχρι που κάποια στιγμή τράβηξε την προσοχή μιας σκιώδους μυστικής οργάνωσης χημικοτεχνικών αλχημιστών. Παρά τις διαμαρτυρίες των κατοίκων της περιοχής, οι αλχημιστές άντλησαν τα περιεχόμενα της δεξαμενής σε ειδικά καζάνια και μετέφεραν την ουσία στα εργαστήριά τους για να πειραματιστούν σε αυτήν.\nΜετά από μια σειρά πειραμάτων αρνητικής και θετικής ενίσχυσης, οι αλχημιστές ανακάλυψαν ότι η συμπυκνωμένη μάζα που περιείχε η δεξαμενή παρουσίαζε ψυχοτροπικές τάσεις. Με απλά λόγια, αντανακλούσε κάθε ερέθισμα με τον ίδιο τρόπο. Αν τη μεταχειρίζονταν καλά, αντιδρούσε παιχνιδιάρικα με παιδιάστικη χαρά, αλλά όταν δοκίμαζαν την αντίδρασή του στον πόνο και την επιθετικότητα, δεν ήταν λίγοι οι βοηθοί εργαστηρίου που έπεφταν θύματα της καταστροφής που επακολουθούσε.\nΟι περισσότεροι αλχημιστές απέδωσαν αυτήν τη συμπεριφορά σε απλά αντανακλαστικά, αλλά δύο ερευνητές είχαν τις αμφιβολίες τους. Διέκριναν ότι τα πειράματα δεν ακολουθούσαν τους κανόνες δεοντολογίας και έμοιαζαν να έχουν στόχο τη δημιουργία ενός πλάσματος με ασυγκράτητη επιθετικότητα. Στην πορεία των ερευνών τους, οι δύο αλχημιστές διαπίστωσαν ότι χρηματοδότης του πειράματος ήταν ο Σάιτο Τακέντα, ένας διαβόητος Βαρόνος των Χημικών γνωστός για τον βίαιο χαρακτήρα του και την προτίμησή του να λύνει οποιαδήποτε διαφορά με αιματοχυσία. Ήταν ξεκάθαρο ότι ο Τακέντα ήθελε να δημιουργήσει έναν πειθήνιο μαχητή που θα μπορούσε να αντέχει ακόμα και σε θανάσιμα τραύματα και να διεισδύει σε μέρη που οι άνθρωποι δεν μπορούσαν. Ανακάλυψαν επίσης τον πραγματικό τίτλο του έργου στο οποίο συμμετείχαν: Ζαουνιανός Άμορφος Καταστροφέας.\nΣτην προσπάθειά τους να επιβεβαιώσουν τις υποψίες τους, οι δύο ερευνητές διέκριναν ότι η μάζα δεν αντιδρούσε απλώς με τον ίδιο τρόπο στα ερεθίσματα που δεχόταν. Εντόπισαν και συμπεριφορές που δεν οφείλονταν σε κάποιο προφανές ερέθισμα - συμπεριφορές που υποδείκνυαν την ύπαρξη νοημοσύνης. Άρχισαν να αποκαλούν το πλάσμα μεταξύ τους ΖΑΚ και κατέληξαν στο συμπέρασμα ότι συμπεριφερόταν σαν σκεπτόμενο πλάσμα με συναισθήματα. Ενημέρωσαν τον ξερακιανό επικεφαλής της ομάδας τους για τα αποτελέσματα των ερευνών τους, αλλά αυτός δεν έδωσε καμία σημασία.\nΟι δύο ερευνητές αποφάσισαν να εκπαιδεύσουν κρυφά το πλάσμα, ώστε να μην παραδοθεί στους βίαιους σκοπούς της υπόλοιπης ομάδας. Προσπάθησαν να δείξουν στον Ζακ τη διαφορά μεταξύ σωστού και λάθους και του έμαθαν τις έννοιες του αλτρουισμού και της γενναιοδωρίας. Οι προσπάθειές τους είχαν αποτέλεσμα: όταν μία ερευνήτρια χτύπησε το χέρι της, ο Ζακ έδειξε συμπόνια και όταν ένας άλλος ερευνητής σκότωσε έναν αρουραίο στο εργαστήριο, ο Ζακ αντέδρασε με θυμό. Κάποια στιγμή, οι δύο ερευνητές αποφάσισαν ότι δεν μπορούσαν να αντέξουν πλέον τα ανελέητα πειράματα στα οποία υπέβαλαν τον Ζακ οι υπόλοιποι αλχημιστές.\nΜια νύχτα που το εργαστήριο ήταν άδειο, επειδή οι αλχημιστές συμμετείχαν στις εκδηλώσεις μνήμης για την Ημέρα της Προόδου του Ζάουν, διοχέτευσαν τον Ζακ σε μια τροχοφόρα φορητή δεξαμενή και τον φυγάδευσαν σε μια μακρινή γωνιά του Ζάουν. Όταν αποκαλύφτηκε η πράξη τους, ο Βαρόνος Τακέντα έστειλε τους συμμορίτες του για να συλλάβουν τους δύο ερευνητές. Όμως το Ζάουν είναι μια τεράστια πόλη και οι αλχημιστές κατάφεραν να κρυφτούν από τους διώκτες τους. Σκόπευαν να χαρίσουν στον Ζακ την ελευθερία του, αλλά αυτός δεν ήθελε να μείνει ελεύθερος. Ένιωθε πλέον τους δυο ερευνητές σαν οικογένειά του. Ήταν οι μόνοι που του είχαν συμπεριφερθεί με καλοσύνη και ήθελε να του μάθους περισσότερα. Κατά βάθος, και οι ίδιοι ήταν πολύ χαρούμενοι με την αντίδραση του Ζακ, γιατί είχαν δεθεί τόσο πολύ μαζί του που τον θεωρούσαν κάπως σαν θετό τους γιο.\nΓια να μην ανακαλυφθούν από τους άντρες του Τακέντα, άλλαξαν ταυτότητα και εμφάνιση και μετακόμισαν σε μια μακρινή συνοικία του Διυλιστηρίου, μακριά από περίεργα βλέμματα. Ο Ζακ έμαθε να μιμείται τις φωνές τους και πολύ σύντομα προσάρμοσε τη ρευστή μάζα του σε σχήματα που μπορούσαν να παράγουν ήχο. Έμεινε με τους θετούς γονείς για πολλά χρόνια. Όταν υπήρχε κίνδυνος να ανακαλυφθεί, κρυβόταν σε δεξαμενές αποβλήτων ή στις ρωγμές των γκρεμών που πλαισίωναν την πόλη. Οι «γονείς» του μίλησαν στον Ζακ για τον κόσμο που ζούσε και τις ομορφιές και τα θαύματα που περιείχε. Του έδειξαν την ανατολή του φεγγαριού επάνω από τις Πύλες του Ηλίου, το πολύχρωμο φως που έλουζε τις αίθουσες των αγορών του Ζάουν με τα τεράστια βιτρώ στην οροφή τους και την ομορφιά της πολύβουης, ολοζώντανης καρδιάς της πόλης τους. Του εξήγησαν επίσης πόσο σκληρός και αδυσώπητος μπορούσε να γίνει ο κόσμος και ο Ζακ έμαθε ότι οι άνθρωποι μπορούν να είναι κακοί και ανελέητοι, προκατειλημμένοι και γεμάτοι μίσους για κάθε τι διαφορετικό. Ο Ζακ απέρριψε αυτές τις συμπεριφορές και βοήθησε τους γονείς τους να κάνουν ό,τι μπορούν για να βελτιώσουν τη ζωή των ανθρώπων γύρω τους, χωρίς να τραβήξουν επάνω τους μεγάλη προσοχή.\nΈκαναν μεγάλες προσπάθειες για να βοηθήσουν τους αρρώστους, να επιδιορθώσουν χαλασμένα μηχανήματα και γενικότερα να αξιοποιήσουν τις γνώσεις τους στη χημικομηχανική για να καλό σκοπό. Αυτά ήταν τα καλύτερα χρόνια της ζωής του Ζακ, καθώς μπορούσε να περιπλανιέται ελεύθερα στο Ζάουν μέσα από τους ατελείωτους αγωγούς που διέσχιζαν την πόλη, αλλά και τις ρωγμές στον βράχο που τη στέγαζε. Παρόλο που ο Ζακ ήταν ένα καθόλα σκεπτόμενο όν, όταν δεχόταν υπερβολικά ερεθίσματα από το περιβάλλον του, μερικές φορές έχανε τον έλεγχο και απορροφούσε τα συναισθήματα που επικρατούσαν γύρω του και αυτό μπορούσε να έχει καλές ή κακές συνέπειες. Μερικές φορές, ο Ζακ ένιωθε την ακατανίκητη ανάγκη να βοηθήσει όσους έπεφταν θύματα εξαναγκασμού ή καταπίεσης από τους βίαιους συμμορίτες της πόλης. Αυτό είχε ως αποτέλεσμα να αρχίσουν να κυκλοφορούν φήμες για την ύπαρξή του σε όλο το Ζάουν. Παρόλο που οι περισσότερες φήμες είχαν να κάνουν με τη βοήθεια που πρόσφερε στους κατοίκους, υπήρχαν ορισμένοι που απέδιδαν καταστροφικά γεγονότα στη δράση του Ζακ, όπως για παράδειγμα την κατάρρευση ενός εργοστασίου ή την εμφάνιση ενός νέου χάσματος σε μια γειτονιά του Διυλιστηρίου.\nΟι φήμες αυτές κάποια στιγμή έφτασαν στα αυτιά του Σάιτο Τακέντα, ο οποίος έστειλε μια ομάδα από ενισχυμένους μπράβους να συλλάβουν το πλάσμα που θεωρούσε ιδιοκτησία του. Από την ημέρα που είχε εξαφανιστεί ο Ζακ, οι αλχημιστές του προσπαθούσαν - με παταγώδη αποτυχία - να αναπαραγάγουν τη διαδικασία που είχε δημιουργήσει τον Ζακ χρησιμοποιώντας τα σταγονίδια που είχαν απομείνει στη δεξαμενή του. Ο Τακέντα ήθελε περισσότερο από ποτέ να επιστρέψει το πλάσμα στην κατοχή του. Οι ενισχυμένοι στρατιώτες του περικύκλωσαν το σπίτι των γονιών του Ζακ και επιτέθηκαν. Οι δύο αλχημιστές αντιστάθηκαν, καθώς είχαν τεράστιες γνώσεις στη χημικοτεχνολογία που μπορούσαν να χρησιμοποιήσουν για να αμυνθούν. Όμως κάποια στιγμή έμειναν από δυνάμεις και σκοτώθηκαν, παρόλο που ο Τακέντα είχε διατάξει να τους πιάσουν ζωντανούς.\nΕκείνη την ώρα, ο Ζακ έτυχε να εξερευνά τα υπόγεια περάσματα στα έγκατα του Ζάουν. Όμως ένιωσε την αγωνία των γονιών του και έτρεξε σαν αστραπή μέσα από τους αγωγούς της πόλης για να τους σώσει. Όμως δεν κατάφερε να τους προλάβει ζωντανούς και η οργή που τον κατέλαβε ήταν τόσο σφοδρή που ούτε και οι αμείλικτοι μπράβοι του βαρόνου δεν είχαν δει κάτι παρόμοιο. Ο Ζακ ξεχύθηκε επάνω τους τεντώνοντας το σώμα του με κάθε τρόπο, τσακίζοντας τα πάντα. Μέσα στον θυμό και την οργή του, ισοπέδωσε χωρίς να το θέλει δεκάδες γειτονικές κατοικίες. Όταν καταλάγιασε η σκόνη, όλοι οι κακοποιοί ήταν νεκροί, παρά τα εμφυτεύματά τους.\nΌταν η φούρια της μάχης υποχώρησε και ο Ζακ επανήλθε στα λογικά του, ένιωσε μεγάλες τύψεις για την καταστροφή που είχε προκαλέσει και ορκίστηκε να συνεχίσει τις αγαθοεργίες των θετών του γονιών. Βοήθησε να ξαναχτιστούν όλα τα κτίρια που είχε καταστρέψει, αλλά όταν το έργο του ολοκληρώθηκε, εξαφανίστηκε στο αχανές δίκτυο αγωγών του Ζάουν.\nΣήμερα, ο Ζακ κατοικεί μόνος του στις σήραγγες και τις σπηλιές που διαπερνούν το Ζάουν και απορροφά τα συναισθήματα των κατοίκων της πόλης. Μερικές φορές, αυτό εμπλουτίζει τον ψυχικό του κόσμο, ενώ άλλες τον γεμίζει θλίψη. Με αυτόν τον τρόπο, συμμετέχει κι αυτός στην καλή, αλλά και στην κακή πλευρά της πόλης. Έχει γίνει ένας αστικός θρύλος για τους κατοίκους του Ζάουν, ένα μυστηριώδες πλάσμα που μερικές φορές αναδύεται από τις ρωγμές στα βράχια ή από κάποιον τρύπιο αγωγό. Τις περισσότερες φορές, βοηθά όσους τον έχουν ανάγκη, αλλά σε δύσκολες εποχές, όταν η διάθεση ολόκληρης της πόλης γίνεται πιο ζοφερή, η εμφάνισή του μπορεί να προκαλέσει τον τρόμο."
    },
    "Ζεντ": {
        "name": "Ζεντ",
        "region": "Ιονία",
        "image_url": "https://cmsassets.rgpub.io/sanity/images/dsfx7636/universe/db24370ba8674557039c865f6ce0d92128881326-1215x717.jpg?accountingTag=LoL",
        "champ_url": "https://universe.leagueoflegends.com/el_GR/champion/zed/",
        "lore": ""
    },
    "Ζιγκζ": {
        "name": "Ζιγκζ",
        "region": "Ζάουν",
        "image_url": "https://cmsassets.rgpub.io/sanity/images/dsfx7636/universe/9bb7865270e3193e631619fb53d6287d2d341b35-1215x717.jpg?accountingTag=LoL",
        "champ_url": "https://universe.leagueoflegends.com/el_GR/champion/ziggs/",
        "lore": ""
    },
    "Ζιν ζάο": {
        "name": "Ζιν ζάο",
        "region": "Ντεμάσια",
        "image_url": "https://cmsassets.rgpub.io/sanity/images/dsfx7636/universe_live/b761ff9491287fda90704457e6ae795b1eb1d0f4-1920x1080.jpg?accountingTag=LoL",
        "champ_url": "https://universe.leagueoflegends.com/el_GR/champion/xinzhao/",
        "lore": "Η ζωή του Ζιν Ζάο είναι μια διαρκής μάχη. Ωστόσο, σύμφωνα με τις φήμες βγαίνει πάντα αλώβητος και δεν έχει ηττηθεί ούτε μία φορά σε μονομαχία. Θυμάται ελάχιστα από την παλιά του ζωή, αλλά μια από τις πρώτες και πιο ανεξίτηλες αναμνήσεις του είναι το Βίσερο, ένα ψαροκάικο στο οποίο δούλευε όταν ήταν μικρός στις ακτές του Ράικκον στην Ιονία. Ήταν ένας ευσυνείδητος κι εργατικός μούτσος που έκανε αδιαμαρτύρητα όποια δουλειά του ανέθεταν οι γηραιότεροι —από το σφουγγάρισμα του καταστρώματος μέχρι το μαντάρισμα των διχτυών— και απολάμβανε μια ήρεμη ζωή… μέχρι την ημέρα που χωρίς να το ξέρουν ανοίχτηκαν περισσότερο από όσο έπρεπε σε άγνωστα νερά.\nΔύο κουρσάρικα από τη Νόξους κυνήγησαν το μικρότερο σκάφος. Ο κυβερνήτης τους ανέβηκε στο κατάστρωμα του Βίσερο και ανακοίνωσε ότι το πλοίο και το πλήρωμά του ανήκαν πλέον στη δοξασμένη αυτοκρατορία της Νόξους και στον ίδιο προσωπικά. Τα μέλη του πληρώματος ήταν ως επί το πλείστον ψαράδες προχωρημένης ηλικίας που δεν μπορούσαν να υπηρετήσουν στον στρατό, αλλά αυτό δεν ήταν αρκετό για να τους αφήσουν ελεύθερους.\nΜετά από ένα δύσκολο ταξίδι στον ανοικτό ωκεανό, ο Ζιν Ζάο βρέθηκε σε μια παράξενη νέα χώρα. Μια χώρα όπου το νερό δεν είχε λεπτεπίλεπτη ομορφιά και τα δέντρα δεν έκρυβαν μέσα τους ισχυρή μαγεία. Επιβλητικές πύλες και απόρθητα πέτρινα τείχη που όμοιά τους δεν είχε ξαναδεί πλαισίωναν τους πολυσύχναστους δρόμους και όπου κι αν έστρεφε το βλέμμα του έβλεπε μάζες ανθρώπων που συνωστίζονταν στον λιγοστό διαθέσιμο χώρο. Αργότερα έμαθε ότι αυτή η πόλη ήταν η πρωτεύουσα της Νόξους, η καρδιά μιας πελώριας αυτοκρατορίας που διοικούσε ένας άντρας γνωστός ως «Ντάρκουιλ». Μακριά από το υπόλοιπο πλήρωμα του Βίσερο και ανήμπορος να επιστρέψει στην πατρίδα του, ο Ζιν Ζάο μπήκε στη δούλεψη του κυβερνήτη που τον είχε πιάσει αιχμάλωτο.\nΗ ικανότητά του με το δόρυ δεν πέρασε απαρατήρητη και μετά από λίγο καιρό του πρότειναν μια καλύτερη ζωή —με γεύματα σερβιρισμένα σε πιάτο— αν δεχόταν να πολεμήσει για λογαριασμό τους. Η Νόξους εκτιμούσε τη δύναμη πάνω από οτιδήποτε άλλο και ο προστάτης του έκρινε ότι ήταν ένας ισχυρός μαχητής.\nΟ νεαρός άντρας δέχτηκε, καθώς δεν είχε και τίποτα να χάσει. Άλλαξε τα κουρέλια που φορούσε με την προχειροφτιαγμένη πανοπλία του μονομάχου και μπήκε στις αρένες των Τιμωρών.\nΑν μη τι άλλο, ήταν μια παράξενη μορφή ψυχαγωγίας. Πανίσχυροι πολεμιστές, γνωστοί όχι με τα πραγματικά τους ονόματα αλλά με φανταχτερούς τίτλους, πολεμούσαν μεταξύ τους για την ευχαρίστηση ενός αχόρταγου κοινού που εκτιμούσε την ικανότητα και το θέαμα σχεδόν όσο και την αιματοχυσία. Ο Ζιν Ζάο επέλεξε το ψευδώνυμο «Βίσερο» και πολύ γρήγορα έγινε ένας από τους πιο επιτυχημένους μονομάχους. Οι αγώνες του γέμιζαν ασφυκτικά τις κερκίδες της αρένας… αλλά και τις τσέπες των χορηγών του. Σε λίγα μόλις χρόνια, το όνομα «Βίσερο» έγινε διάσημο —ένα όνομα που έκανε το κοινό να αναριγεί και τους άλλους Τιμωρούς να τρέμουν.\nΌμως, η καλή του τύχη δεν κράτησε πολύ.\nΈξω από τα θεάματα της αρένας, η εποχή ήταν δύσκολη για την αυτοκρατορία. Εχθρικά κράτη απειλούσαν τα εδάφη της Νόξους και προκαλούσαν εξεγέρσεις κατά μήκος των συνόρων της. Κυκλοφορούσε η φήμη ότι ο Ντάρκουιλ και οι σύμβουλοί του είχαν εγκρίνει τη δαπάνη ενός τεράστιου ποσού για να ενισχύσουν τις λεγεώνες της Νόξους με μισθοφόρους, αιχμαλώτους, ακόμα και Τιμωρούς. Μια απλή χειραψία ήταν το μόνο που χρειάστηκε για να αλλάξει και πάλι η ζωή του Ζιν Ζάο και των συντρόφων του. Μέσα σε λίγες ώρες πουλήθηκαν και βρέθηκαν όλοι τους στοιβαγμένοι σε ένα μεταγωγικό με κατεύθυνση προς τα δυτικά.\nΕδώ, στο παραθαλάσσιο οχυρό του Κάλστεντ, τα ονόματα και η φήμη ακόμα και των πιο διάσημων Τιμωρών δεν είχαν ιδιαίτερη σημασία. Ρίχτηκαν στη μάχη ενάντια στις επίλεκτες δυνάμεις του Βασιλιά Τζάρβαν του Γ' της Ντεμάσια, ο οποίος ήταν αποφασισμένος να περιορίσει την επιρροή των Νοξιανών στο Βάλοραν. Ο Ζιν Ζάο συνειδητοποίησε πολύ γρήγορα ότι ο πόλεμος δεν είχε καμία σχέση με τις μονομαχίες στην αρένα.\nΔεν ήταν λίγοι οι πρώην Τιμωροί που δεν άντεξαν την προοπτική της αναπόφευκτης ήττας και προτίμησαν να λιποτακτήσουν. Όμως, ο Ζιν Ζάο αρνήθηκε να υποχωρήσει, βάφοντας το δόρυ του με το αίμα εκατοντάδων εχθρών. Ακόμα και όταν βρέθηκε περικυκλωμένος από την Ατρόμητη Φρουρά του βασιλιά, αρνήθηκε να το βάλει στα πόδια και συνέχισε να μάχεται σθεναρά. Ο Ζιν Ζάο αιχμαλωτίστηκε και περίμενε αγέρωχος την εκτέλεσή του.\nΌμως, ο Τζάρβαν είχε άλλη άποψη. Σε αντίθεση με το κοινό της αρένας, ο βασιλιάς της Ντεμάσια δεν απολάμβανε την αχρείαστη σφαγή. Χάρισε στους ηττημένους Νοξιανούς την ελευθερία τους, με την προϋπόθεση ότι θα ορκίζονταν να μην επιτεθούν ποτέ ξανά στο Κάλστεντ. Εντυπωσιασμένος από τη μεγαλοψυχία του βασιλιά, ο Ζιν Ζάο αναλογίστηκε τη ζωή που τον περίμενε πίσω στη Νόξους. Ήταν ελεύθερος να επιστρέψει σε μια κοινωνία όπου η ζωή του δεν είχε καμία αξία πέρα από τα χρήματα που κέρδιζε για τους χορηγούς του… ή να πολεμήσει στο πλευρό αυτών που υπερασπίζονταν τις αξίες που ενστερνιζόταν και ο ίδιος.\nΕπιλέγοντας τον δρόμο της τιμής, γονάτισε μπροστά στον Τζάρβαν τον Γ' και ορκίστηκε να τον υπηρετεί πιστά.\nΣτις δεκαετίες που ακολούθησαν, ο Ζιν Ζάο απέδειξε την αφοσίωσή του αμέτρητες φορές. Ως Παραστάτης της βασιλικής οικογένειας, υπηρέτησε ως σύμβουλος και σωματοφύλακας, όχι μόνο τον φίλο και αφέντη του, αλλά και τον γιο του βασιλιά, τον νεαρό πρίγκιπα Τζάρβαν που κάποια μέρα θα διαδεχθεί τον πατέρα του στον θρόνο.\nΟ Ζιν Ζάο μπορεί να μην είναι γεννημένος Ντεμασιανός, αλλά η αφοσίωσή του στο βασίλειο και στα ιδανικά του δεν κλονίστηκε ποτέ. Όμως, αυτή η αφοσίωση δεν πηγάζει από την αίσθηση του καθήκοντος, αλλά από δική του επιλογή, όπως πιστεύει ο ίδιος."
    },
    "Ζόη": {
        "name": "Ζόη",
        "region": "Τάργκον",
        "image_url": "https://cmsassets.rgpub.io/sanity/images/dsfx7636/universe/6e574007f48ff528ad0f58e0bdd7c7e465c6be2e-1920x1135.jpg?accountingTag=LoL",
        "champ_url": "https://universe.leagueoflegends.com/el_GR/champion/zoe/",
        "lore": "Όπως αρμόζει στη φύση της ιδιαίτερης Όψης του Τάργκον που αντιπροσωπεύει, η Ζόη δεν απέκτησε τις δυνάμεις της με κάποιον παραδοσιακό τρόπο. Δεν κατατρόπωσε κάποιον υπεράριθμο εχθρό, ούτε θυσιάστηκε για κάποιο ευγενές ιδεώδες, ούτε πέρασε την υπαρξιακή δοκιμασία της αναρρίχησης στο Όρος Τάργκον. Η Ζόη ήταν ένα απλό, κανονικό κορίτσι που φαινομενικά επιλέχθηκε τυχαία από τα παιδιά των Ράκορ.\nΟι δάσκαλοί της έλεγαν ότι η Ζόη ήταν ένα παιδί με φαντασία, αλλά επίσης πεισματάρα, τεμπέλα, αφηρημένη και σκανδαλιάρα. Μια μέρα που έκανε για άλλη μια φορά κοπάνα από τη μελέτη των αρχαίων κειμένων για να βρει κάτι «λιγότερο βαρετό» να κάνει, τράβηξε την προσοχή της Όψης του Λυκόφωτος από το πάνθεον του Όρους Τάργκον.\nΗ Όψη την παρακολούθησε με προσοχή καθώς κορόιδευε τους ηλικιωμένους ιερείς που την κυνηγούσαν σε όλο το χωριό. Μετά από καταδίωξη τουλάχιστον μίας ώρας, οι έξαλλοι καθηγητές της κατάφεραν επιτέλους να τη στριμώξουν στην άκρη ενός απόκρημνου γκρεμού. Λίγο πριν την αρπάξουν, η Όψη έκανε να εμφανιστούν στα πόδια της Ζόη έξι αντικείμενα: ένα πουγκί με χρυσά νομίσματα, ένα σπαθί, ένα συμπληρωμένο τετράδιο μελέτης, ένα χαλάκι προσευχής, ένα μεταξένιο σχοινί και ένα τόπι. Τα πέντε από αυτά τα αντικείμενα θα της επέτρεπαν να αποδράσει ή να εξευμενίσει τους ιερείς.\nΌμως, η Ζόη διάλεξε το έκτο αντικείμενο.\nΧωρίς να ενδιαφερθεί καθόλου για τη συγχώρεση των ιερέων ούτε καν για το πώς θα βγει από τη δύσκολη θέση, το κορίτσι άρπαξε το τόπι, το κλώτσησε με δύναμη στον τοίχο ενός γειτονικού σπιτιού και άρχισε να τραγουδάει όλο χαρά βλέποντάς το να αναπηδά επάνω στους ιερείς, οι οποίοι δεν έδειχναν να διασκεδάζουν καθόλου.\nΗ Όψη είχε να δει τέτοια ασέβεια και χαρά για το παιχνίδι από την προηγούμενη ενσάρκωσή της, όταν έβαλε τέλος στον Μεγάλο Πόλεμο των Ντάρκιν. Ενθουσιασμένη με το κέφι και την ανεμελιά του κοριτσιού, η Όψη άνοιξε μια μαγική πύλη για την κορυφή του Όρους Τάργκον και ρώτησε τη Ζόη αν θέλει να δει τα θαύματα του σύμπαντος. Η μικρή βούτηξε αμέσως μέσα στην πύλη και έγινε ένα με την Όψη, αφού πρόλαβε πρώτα να βγάλει για άλλη μια φορά τη γλώσσα της στους εμβρόντητους καθηγητές της.\nΉταν η πρώτη φορά που μια Όψη διάλεξε αυτόν τον τρόπο για την ενσάρκωσή της. Για την ακρίβεια, κάτι τέτοιο ήταν παντελώς ανήκουστο, σε οποιονδήποτε μύθο ή θρύλο του Τάργκον. Όμως τη Ζόη δεν την απασχολούσε ιδιαίτερα γιατί οι Όψεις είχαν αλλάξει τους κανόνες μόνο για εκείνη. Για την ακρίβεια, δεν την απασχολούσε καθόλου οποιοσδήποτε κανόνας. Αποφάσισε να ταξιδέψει σε διαστάσεις της πραγματικότητας στα όρια της αντίληψης των θνητών και να παίξει με δυνάμεις που ελάχιστοι είχαν δει πριν ή μετά από αυτήν.\nΑν και για τη Ζόη είχε περάσει μόλις ένας χρόνος, όταν επέστρεψε στη Γη των Ρούνων, διαπίστωσε ότι είχαν περάσει πολλοί αιώνες από τότε που ξεκίνησε τα ταξίδια της. Με την περιέργεια ενός εφήβου, βάλθηκε να μάθει τι είχε χάσει όσο έλειπε. Ευτυχώς, μπορούσε να ταξιδέψει στα ρεύματα του χρόνου μόνο με τη σκέψη της. Έγινε μάρτυρας σημαντικών γεγονότων, όπως ήταν η άνοδος και η πτώση «του μεγάλου κακούλη με την πανοπλία» Μορντεκάιζερ, το «τρομακτικό πάρτι φαντασμάτων» που κατέστρεψε τα Ευλογημένα Νησιά, οι τρομερές θεομηνίες του «πολέμου για τις λαμπερές πέτρες» και η ίδρυση ενός πειθαρχημένου νέου έθνους, κοντά στο «δάσος που δεν έχει πλάκα».\nΌμως ένα πράγμα ήταν ξεκάθαρο για τη Ζόη: δεν ήταν μόνη της. Υπήρχαν κι άλλες Όψεις που περιδιάβαιναν στον κόσμο των θνητών. Για την ακρίβεια, ήταν περισσότερες από ποτέ άλλοτε. Άρα είχε περισσότερους φίλους να γνωρίσει! Όμως οι άλλες Όψεις την έκαναν πέρα ξανά και ξανά, απασχολημένες με τα δικά τους σχέδια στο υπερπέραν που γεφύρωνε τους κόσμους. Γεμάτη περιέργεια, η Ζόη ταξίδεψε στα άστρα, όπου βρήκε τον Ωρέλιον Σολ, τον μεγάλο κοσμικό δράκο.\nΑν και ήταν φανερό ότι την απεχθανόταν, όπως και όλες οι υπόλοιπες Όψεις, η Ζόη επέστρεψε στο πλευρό του δράκου ξανά και ξανά, προσπαθώντας να ανακαλύψει την αιτία της δυσαρέσκειάς του. Αφού παρακολούθησε με προσοχή τις πομπώδεις, εγωπαθείς διατριβές του, η Ζόη κατάφερε να μάθει ότι οι υπόλοιπες Όψεις τον είχαν εξευτελίσει, προσφέροντάς του ένα στέμμα που απορροφούσε τη δύναμή του.\nΗ Ζόη ένιωσε άσχημα για το «κακόμοιρο διαστημικό σκυλάκι» και ορκίστηκε να κάνει ό,τι μπορούσε για να το προστατεύσει. Από την πλευρά του, ο Ωρέλιον Σολ έχει πάψει πλέον να την απειλεί ότι θα την καταστρέψει, όταν πάρει επιτέλους την πολυπόθητη εκδίκησή του.\nΚανείς δεν γνωρίζει με βεβαιότητα, αν η παράξενη σχέση της Ζόη με τον Σφυρηλάτη των Άστρων οφείλεται σε ένα απλό καπρίτσιο, σε αισθήματα κτητικότητας ή επειδή είναι ο ρόλος της να προκαλεί αναστάτωση σε κοσμικό επίπεδο.\nΓια τους μελετητές και τους αποκρυφιστές του Όρους Τάργκον, η ανάδειξη μιας Όψης είναι συνήθως ένα χαρμόσυνο γεγονός... όμως η απρόβλεπτη φύση της Ζόη κάνει ακόμα και αυτούς να αμφιβάλλουν, καθώς ούτε η ίδια δεν ξέρει τι μπορεί να προμηνύει η παρουσία της. Το μόνο βέβαιο είναι ότι η Γη των Ρούνων βρίσκεται στα πρόθυρα μιας σημαντικής μεταμόρφωσης —η οποία θα έχει τεράστιο κόστος σε χάος, καταστροφή και θάνατο."
    },
    "Θρες": {
        "name": "Θρες",
        "region": "Νησιά της σκιάς",
        "image_url": "https://cmsassets.rgpub.io/sanity/images/dsfx7636/universe_live/81ee3c3a300d102ecd650a0fb8e57738b12ead78-1215x717.jpg?accountingTag=LoL",
        "champ_url": "https://universe.leagueoflegends.com/el_GR/champion/thresh/",
        "lore": ""
    },
    "Ιλλαόη": {
        "name": "Ιλλαόη",
        "region": "Μπίλτζγουοτερ",
        "image_url": "https://cmsassets.rgpub.io/sanity/images/dsfx7636/universe/9f60e89d1d62bd7458132f72d021be21abd54890-1215x717.jpg?accountingTag=LoL",
        "champ_url": "https://universe.leagueoflegends.com/el_GR/champion/illaoi/",
        "lore": ""
    },
    "Ιρέλια": {
        "name": "Ιρέλια",
        "region": "Ιονία",
        "image_url": "https://cmsassets.rgpub.io/sanity/images/dsfx7636/universe/3530078042f4933c89949ad02fbd1dd281812d95-1920x1071.jpg?accountingTag=LoL",
        "champ_url": "https://universe.leagueoflegends.com/el_GR/champion/irelia/",
        "lore": "Από μικρό παιδί κιόλας, η Ιρέλια Ζαν λάτρευε τη χάρη και την ομορφιά της ανθρώπινης κίνησης. Με την καθοδήγηση της γιαγιάς της, έμαθε τους παραδοσιακούς χορούς του μεταξιού της ιδιαίτερης πατρίδας της. Παρόλο που δεν ήταν καθόλου σίγουρη για την υποτιθέμενη μυστικιστική τους σύνδεση με το Πνεύμα της Ιονίας, η Ιρέλια αγαπούσε πραγματικά αυτούς τους χορούς. Θέλοντας να τελειοποιήσει την τέχνη της, εγκατέλειψε την πατρίδα της για να μαθητεύσει δίπλα στους πιο φημισμένους χοροδιδασκάλους της Ιονίας στο Πλασίντιουμ του Ναβόρι.\nΟ λαός της Ιρέλια ήταν φιλειρηνικός και αποζητούσε την αρμονία με τους γειτονικούς πληθυσμούς, επομένως η ξαφνική εμφάνιση ενός πανίσχυρου στόλου εισβολέων στα παράλια της Ιονίας ήταν ένα γεγονός που αναστάτωσε τους κατοίκους του Πλασίντιουμ. Όταν η Ιρέλια επέστρεψε στο χωριό της, διαπίστωσε ότι βρισκόταν ήδη υπό εχθρική κατοχή. Σιδερόφρακτοι στρατιώτες από τη μακρινή Νόξους έσπρωχναν με τη βία άοπλους πολίτες στους δρόμους με τις λαβές των όπλων τους. Ο Νοξιανός Ναύαρχος Ντουκάλ είχε καταλάβει την οικία των Ζαν για να στεγάσει τους αξιωματικούς του στόλου του.\nΠροφανώς, τα αδέρφια και ο πατέρας της Ιρέλια είχαν εναντιωθεί σε αυτή την απόφαση. Όλη της η οικογένεια ήταν τώρα θαμμένη σε ανώνυμους τάφους στους κήπους του σπιτιού.\nΣυντετριμμένη από τον πόνο, η νεαρή κοπέλα είδε τους άντρες του Ντουκάλ να αρπάζουν τα πολύτιμα αντικείμενα από το σπίτι που κάποτε άνηκε στην οικογένειά της. Ένα από τα αντικείμενα αυτά ήταν ένα μεγάλο μεταλλικό έμβλημα με τον θυρεό του οίκου των Ζαν. Η Ιρέλια έτρεξε αμέσως και το άρπαξε με τη βία από τα χέρια των Νοξιανών. Ο ίδιος ο ναύαρχος την άρπαξε και την πέταξε στο έδαφος και μετά έβαλε τους άντρες του να σπάσουν το έμβλημα με μια βαριά σιδερένια αξίνα. Στη συνέχεια, έδωσε την εντολή να σκάψουν άλλον έναν τάφο για το ανυπότακτο παιδί που τόλμησε να τους επιτεθεί.\nΚαθώς οι Νοξιανοί την περικύκλωσαν, η Ιρέλια έστρεψε το βλέμμα της στα κομμάτια του εμβλήματος των Ζαν που ήταν πεσμένα στο έδαφος. Από τα βάθη της καρδιάς της ένιωσε να αντηχεί ένας παράξενος ρυθμός. Τα μεταλλικά θραύσματα άρχισαν να τρέμουν, να συστρέφονται και να κινούνται από μόνα τους, ενώ η Ιρέλια ένιωσε να την πλημμυρίζει η γαλήνη και η χαρά των αρχαίων χορών…\nΜε μια σαρωτική κίνηση του χεριού της, έκανε τα κομμάτια να εκτοξευτούν σαν χοντροκομμένες λεπίδες, κομματιάζοντας δύο Νοξιανούς. Προτού προλάβουν να συνέλθουν από το σοκ ο Ντουκάλ και οι αξιωματικοί του, η Ιρέλια μάζεψε γρήγορα τα κομμάτια του εμβλήματος και έφυγε τρέχοντας από το χωριό.\nΌταν βρέθηκε και πάλι στην ασφάλεια του γαλήνιου δάσους, η Ιρέλια θρήνησε την οικογένειά της και έφερε στο μυαλό της τις διδαχές της γιαγιάς της. Συνειδητοποίησε ότι οι τεχνικές που είχε μάθει δεν ήταν απλοί χοροί, αλλά μια πανίσχυρη έκφραση κάποιας πολύ ισχυρότερης δύναμης.\nΣύντομα, η κατοχή των Νοξιανών άρχισε να προκαλεί τα πρώτα ρήγματα στην εύθραυστη ειρήνη της Πρώτης Χώρας. Κυκλοφορούσε η φήμη ότι ακόμα και η πνευματική ηγέτιδα Κάρμα είχε αναγκαστεί να αντεπιτεθεί στους εισβολείς με φονική μαγεία, παρόλο που οι πιστοί της είχαν υποχωρήσει στον Αιώνιο Βωμό και αρνούνταν να υποστηρίξουν άλλες πράξεις βίας. Σε όλο το Ναβόρι, επαναστατικές φωνές καλούσαν σε ξεσηκωμό. Μια αντίσταση άρχισε να σχηματίζεται, αποφασισμένη να πολεμήσει μέχρι να ελευθερωθεί και πάλι η Ιονία. Η Ιρέλια έγινε ενεργό μέλος της. Πήγαινε από στρατόπεδο σε στρατόπεδο και με τους αγαπημένους χορούς της θύμιζε σε όλους τον ιδιαίτερο πολιτισμό τους που κινδύνευε να εξαφανιστεί.\nΌταν επέστρεψε επιτέλους στο Πλασίντιουμ, ήταν μόλις δεκατεσσάρων χρονών. Οι αντάρτες είχαν αναλάβει τη φρούρηση των μονών και των ιερών κήπων, μαζί με την τοπική πολιτοφυλακή.\nΌμως, η Νόξους γνώριζε πολύ καλά τον ισχυρό συμβολισμό της συγκεκριμένης τοποθεσίας. Ο πανούργος στρατηγός Τζέρικο Σουέιν κατέλαβε το Πλασίντιουμ και συνέλαβε τους υπερασπιστές του, με την ελπίδα ότι έτσι θα έστηνε παγίδα στις ενισχύσεις που ήταν βέβαιο ότι θα έρχονταν.\nΉταν η στιγμή που η Ιρέλια θα εκπλήρωνε επιτέλους το πεπρωμένο της. Ελεύθερη από τα δεσμά της, απελευθέρωσε την πλήρη δύναμη του αρχαίου χορού της λεπίδας, χτυπώντας τους εχθρούς γύρω της με άγρια χάρη. Δώδεκα από τους επίλεκτους στρατιώτες του Σουέιν σωριάστηκαν στο έδαφος, σπέρνοντας τον πανικό στις γραμμές τους. Καθώς οι υπόλοιποι αιχμάλωτοι έτρεξαν να σταθούν στο πλευρό της, η Ιρέλια επιτέθηκε στον ίδιο τον στρατηγό. Το θέαμα της νεαρής επαναστάτριας που ύψωνε στον ουρανό το κομμένο χέρι του στρατάρχη των Νοξιανών έγινε το σύμβολο της αντίστασης και άλλαξε τη ροή του πολέμου.\nΗ Ύστατη Μάχη στο Ναβόρι έκανε σε όλους γνωστό το όνομα της Ιρέλια Ζαν και δεν ήταν λίγοι αυτοί που πίστεψαν ότι θα ήταν η καλύτερη επιλογή για να ηγηθεί την αντίσταση. Διστακτικά στην αρχή, η Ιρέλια οδήγησε την αντίσταση στις πρώτες της νίκες. Μετά από τρία χρόνια αιματηρού πολέμου, οι αντάρτες πέτυχαν τον επόμενο μεγάλο τους θρίαμβο στον Κόλπο Ντάλου. Εκεί, η Ιρέλια κατάφερε επιτέλους να απομονώσει τον ηττημένο Ναύαρχο Ντουκάλ και να πάρει την εκδίκηση που ποθούσε τόσα χρόνια.\nΠαρόλο που ο πόλεμος έχει τελειώσει εδώ και αρκετό καιρό, η Ιονία έχει αλλάξει για πάντα. Η Πρώτη Χώρα είναι πλέον διχασμένη και οι αντίπαλες παρατάξεις μάχονται μεταξύ τους τόσο λυσσαλέα όσο πολέμησαν στο παρελθόν και τους Νοξιανούς. Πολλοί εξακολουθούν να πιστεύουν στην Ιρέλια και στις ηγετικές της ικανότητες, αλλά εκείνη δεν νιώθει άνετα όταν έχει στα χέρια της μεγάλη εξουσία.\nΚατά βάθος, αυτό που επιθυμεί η καρδιά της, είναι να χορεύει μόνη της."
    },
    "Κάι'σα": {
        "name": "Κάι'σα",
        "region": "Το κενό",
        "image_url": "https://cmsassets.rgpub.io/sanity/images/dsfx7636/universe/33ac4d0acbbdb7f6d3b36520c0a78873052d271a-1920x1133.jpg?accountingTag=LoL",
        "champ_url": "https://universe.leagueoflegends.com/el_GR/champion/kaisa/",
        "lore": "Αν υπάρχει κάτι που κάνει την Κάι'Σα, την ατρόμητη κυνηγό του Κενού, να ξεχωρίζει είναι το πόσο συνηθισμένη ήταν η ζωή της στην αρχή. Δεν κατάγεται από κάποια πολεμοχαρή φυλή πολεμιστών, ούτε έρχεται από κάποια μακρινή χώρα για να πολεμήσει την απειλή που παραμονεύει κάτω από τη Σουρίμα. Η Κάι'Σα δεν ήταν τίποτε από όλα αυτά. Ήταν ένα συνηθισμένο κορίτσι που ζούσε μαζί με τους αγαπημένους της γονείς στις αφιλόξενες ερήμους του Νότου. Εκεί περνούσε τις ημέρες της παίζοντας με τους φίλους της και εκεί ονειρευόταν τα βράδια ποια θα ήταν η θέση της στον κόσμο.\nΌμως το δέκατο καλοκαίρι της ζωής της, το πεπρωμένο της μικρής Κάισα θα άλλαζε για πάντα. Αν ήταν μεγαλύτερη, ίσως να είχε αντιληφθεί και μόνη της τα ανησυχητικά φαινόμενα που είχαν αρχίσει να παρατηρούνται στα χωριά: κάθε μέρα, η μητέρα της την παρακαλούσε να μην βγαίνει από το σπίτι, για να μην πέσει θύμα των ξένων που περιφέρονταν στη χώρα αναζητώντας θυσίες για τις σκοτεινές δυνάμεις που κρύβονταν στα έγκατα της γης. Η Κάισα και οι φίλοι της δεν έπαιρναν αυτές τις προειδοποιήσεις στα σοβαρά, μέχρι που μια μέρα βρήκαν ένα μαντρί με κατσίκες που προορίζονταν για θυσία, οι οποίες είχαν αγοραστεί από νομάδες κτηνοτρόφους. Με το μαχαίρι που της είχε χαρίσει ο πατέρας της για τα όγδοα γενέθλιά της, το κορίτσι έκοψε τα δεσμά τους και ελευθέρωσε τα ζώα σε ένα κοντινό φαράγγι. Έμοιαζε με μια αθώα φάρσα, όμως συνέβη κάτι αδιανόητο. Το έδαφος άρχισε να τρέμει, αλλόκοτοι κεραυνοί έβαλαν φωτιά στον ουρανό και τα παιδιά το έβαλαν στα πόδια για να σωθούν.\nΤο Κενό είχε ξυπνήσει. Ένα τεράστιο ρήγμα άνοιξε στα δύο το υπέδαφος, καταπίνοντας το χωριό της Κάισα και όλους τους κατοίκους. Δεν άφησε τίποτα, πέρα από κάτι στρεβλές, κατάμαυρες στήλες που τρυπούσαν την άμμο.\nΌταν η Κάισα ανέκτησε τις αισθήσεις της, ήταν παγιδευμένη κάτω από τη γη. Είχε παραλύσει από τον φόβο της, αλλά δεν έχασε την ελπίδα της, καθώς έφταναν στα αυτιά της οι αχνές κραυγές άλλων επιζώντων. Φώναζαν ο ένας στον άλλον, επαναλαμβάνοντας τα ονόματά τους ένα προς ένα, σαν μια αλλόκοτη ψαλμωδία. Δυστυχώς, μέχρι την τρίτη ημέρα, η μόνη φωνή που ακουγόταν ακόμα ήταν η δική της. Η οικογένειά της είχε χαθεί, το ίδιο και οι φίλοι της. Είχε μείνει μόνη της στο σκοτάδι.\nΚαι τότε, όταν όλα έμοιαζαν χαμένα, είδε το φως.\nΤο ακολούθησε πιστά, κατεβαίνοντας βαθύτερα στην άβυσσο.\nΟ δρόμος ήταν μακρύς και η τροφή λιγοστή. Ανάμεσα στα χαλάσματα από την κατάρρευση του εδάφους κατάφερε να βρει κουρελιασμένα φλασκιά, σαπισμένα ροδάκινα, οτιδήποτε θα μπορούσε να της δώσει λίγη δύναμη να συνεχίσει. Όμως κάποια στιγμή, η πείνα έδωσε και πάλι τη θέση της στον φόβο. Η Κάισα έφτασε σε ένα πελώριο σπήλαιο, φωτισμένο από μια απόκοσμη, μωβ λάμψη και ήταν φανερό ότι δεν ήταν πια μόνη της.\nΤα βάθη της σπηλιάς ήταν γεμάτα με πλάσματα που έτρεχαν εδώ κι εκεί, σαν έντομα. Το πρώτο που την πλησίασε δεν ήταν πολύ μεγαλύτερο από την ίδια. Η Κάισα έσφιξε γερά το μαχαίρι στα χέρια της, έτοιμη να υπερασπιστεί τον εαυτό της. Το Πλάσμα του Κενού την έριξε στο έδαφος, αλλά εκείνη πρόλαβε να μπήξει το μαχαίρι της βαθιά στην παλλόμενη καρδιά του και οι δυο τους κυλίστηκαν μαζί στα βάθη της αβύσσου.\nΤο πλάσμα έδειχνε να έχει πεθάνει, αλλά το αφύσικο δέρμα του είχε γραπώσει σφιχτά τη σάρκα του χεριού της. Το σκουρόχρωμο κέλυφος την έτσουζε και ήταν σκληρό σαν ατσάλι στην αφή. Μέσα στον πανικό της, η Κάισα έσπασε το μαχαίρι της προσπαθώντας να το αφαιρέσει. Όταν όμως άρχισαν να της επιτίθενται πιο μεγαλόσωμα πλάσματα, το κορίτσι χρησιμοποίησε το κέλυφος σαν ασπίδα για να τα αποφύγει.\nΜετά από λίγο, συνειδητοποίησε ότι το κέλυφος γινόταν σιγά-σιγά μέρος του σώματός της. Κάθε μέρα ήταν μια πάλη για επιβίωση. Το δεύτερο δέρμα της μεγάλωνε μαζί της, μέρα με τη μέρα, χρόνο με τον χρόνο. Μαζί του, μεγάλωνε και η αποφασιστικότητά της.\nΔεν βασιζόταν πλέον στην ελπίδα, αλλά είχε ένα σχέδιο στο μυαλό της: Να πολεμήσει σκληρά. Να μείνει ζωντανή. Να βρει έναν τρόπο να επιστρέψει.\nΔεν ήταν πια η ίδια. Το φοβισμένο κοριτσάκι είχε μεταμορφωθεί σε ατρόμητη πολεμίστρια. Το θήραμα είχε μετατραπεί σε κυνηγό. Εδώ και σχεδόν μια δεκαετία, ζει ανάμεσα σε δύο κόσμους προσπαθώντας να κρατήσει τον έναν μακριά από τον άλλον, καθώς το Κενό δεν θέλει μόνο να καταβροχθίσει τα σκόρπια χωριά της Σουρίμα, αλλά ολόκληρη τη Γη των Ρούνων. Εκείνη δεν θα επιτρέψει ποτέ να συμβεί αυτό.\nΠαρόλο που έχει εξοντώσει αμέτρητα κατασκευάσματα του Κενού, γνωρίζει ότι σε πολλούς από τους ανθρώπους που προστατεύει και εκείνη φαντάζει τέρας. Ήδη το όνομά της έχει γίνει θρύλος, ένας απόηχος των αρχαίων τρόμων της κατεστραμμένης Ικάθια.\nΔεν την λένε πια Κάισα… αλλά Κάι'Σα."
    },
    "Κάρθους": {
        "name": "Κάρθους",
        "region": "Νησιά της σκιάς",
        "image_url": "https://cmsassets.rgpub.io/sanity/images/dsfx7636/universe/e0895a900b25fa6a017496fc3cbeee49262edc11-1215x717.jpg?accountingTag=LoL",
        "champ_url": "https://universe.leagueoflegends.com/el_GR/champion/karthus/",
        "lore": "O Κάρθους, ο προάγγελος του ολέθρου, είναι ένα αθάνατο πνεύμα που αναγγέλλει την εφιαλτική του παρουσία με τα βασανιστικά του τραγούδια. Οι ζωντανοί φοβούνται την αιωνιότητα του θανάτου, αλλά ο Κάρθους βλέπει μόνο ομορφιά και αγνότητα στην αγκαλιά του, μια τέλεια ένωση μεταξύ ζωής και θανάτου. Όταν ο Κάρθους αφήνει πίσω του τα Νησιά της Σκιάς είναι μόνο για να φέρει τη χαρά του θανάτου στους θνητούς, σαν ένας απόστολος των απέθαντων.\nΟ Κάρθους γεννήθηκε σε μια εξαθλιωμένη παραγκούπολη λίγο έξω από τα τείχη της πρωτεύουσας της Νόξους. Η μητέρα του πέθανε τη στιγμή της γέννησής του, αφήνοντας τον πατέρα του μόνο του να φροντίσει τον ίδιο και τις τρεις αδερφές του. Ζούσαν σε ένα ετοιμόρροπο φτωχοκομείο, μαζί με δεκάδες άλλες οικογένειες, έπιναν το νερό της βροχής και τρέφονταν με τους αρουραίους που μοιράζονταν το κτίριο μαζί τους. Από όλα τα παιδιά, ο Κάρθους ήταν ο καλύτερος κυνηγός αρουραίων και πολύ συχνά έφερνε στην οικογένειά του μισοφαγωμένα πτώματα για το τσουκάλι.\nΟ θάνατος ήταν κάτι συνηθισμένο στις κακόφημες συνοικίες της Νόξους και δεν ήταν λίγες οι φορές που ξυπνούσαν με τους θρήνους των γονέων που έβρισκαν το παιδί τους παγωμένο και άψυχο δίπλα τους. Ο Κάρθους άρχισε να απολαμβάνει τον ήχο του θρήνου και παρακολουθούσε, μαγεμένος, τους ιερείς των Κίντρεντ να προσθέτουν χαρακιές στα ραβδιά τους με κάθε θάνατο και να περισυλλέγουν τα πτώματα από το φτωχοκομείο. Τη νύχτα, ο νεαρός Κάρθους τριγύριζε αθόρυβα στα ασφυκτικά γεμάτα δωμάτια και αναζητούσε αυτούς που βρίσκονταν κοντά στο κατώφλι του θανάτου, με την ελπίδα ότι θα γινόταν μάρτυρας της στιγμής που η ψυχή θα περνούσε από τη ζωή στο θάνατο. Για πολλά χρόνια, αυτές οι νυχτερινές εξορμήσεις δεν είχαν κανένα αποτέλεσμα, καθώς ήταν αδύνατο να προβλέψει κανείς με ακρίβεια τη στιγμή που θα ερχόταν ο θάνατος ενός ατόμου. Δεν κατάφερε να παρατηρήσει τη στιγμή που τόσο ποθούσε μέχρι που ο θάνατος χτύπησε την πόρτα της οικογένειάς του.\nΣε τόσο συνωστισμένα μέρη όπως το φτωχοκομείο, οι επιδημίες ήταν κάθε άλλο παρά σπάνιες. Όταν οι αδερφές του Κάρθους χτυπήθηκαν από την αρρώστια, τις παρακολουθούσε εντατικά. Ενώ ο πατέρας του είχε παραδοθεί στη θλίψη, ο Κάρθους ήταν ο πρόθυμος και ακούραστος προστάτης που φρόντιζε τις αδερφές του καθώς έχαναν σταδιακά τη μάχη με την ασθένεια. Ήταν συνέχεια από πάνω τους μέχρι τη στιγμή του θανάτου τους. Τη στιγμή εκείνη, που το φως εγκατέλειπε τα μάτια τους, ένιωσε να τον πλημμυρίσει μια ακαταμάχητη λαχτάρα να δει τι βρίσκεται πέρα από τον θάνατο και να αποκαλύψει τα μυστικά της αιωνιότητας. Όταν οι ιερείς ήρθαν να πάρουν τις σορούς τους, ο Κάρθους τους ακολούθησε μέχρι το ναό και τους βομβάρδιζε με ερωτήσεις σχετικά με το τάγμα τους και το πώς λειτουργεί ο θάνατος. Θα μπορούσε ένα άτομο να υπάρξει στη στιγμή που η ζωή τελειώνει, αλλά δεν έχει αρχίσει ακόμη ο θάνατος; Αν μπορούσαμε να κατανοήσουμε και να διατηρήσουμε αυτήν την οριακή στιγμή, θα μπορούσαμε να συνδυάσουμε τη σοφία της ζωής με τη διαύγεια του θανάτου;\nΟι ιερείς διέκριναν αμέσως τις προοπτικές του Κάρθους και τον δέχτηκαν στο τάγμα τους, αρχικά ως νεκροθάφτη και φροντιστή νεκρικών πυρών και αργότερα ως συλλέκτη νεκρών. Κάθε μέρα, ο Κάρθους περιέφερε το νεκρικό καρότσι του στους δρόμους της Νόξους και συνέλεγε τους νεκρούς. Τα μελωδικά μοιρολόγια του έγιναν γρήγορα γνωστά σε όλη τη Νόξους: ήταν τραγούδια γεμάτα μελαγχολία και ομορφιά που εξυμνούσαν τις αρετές του θανάτου και εξέφραζαν την ελπίδα ότι η ζωή μετά το θάνατο είναι κάτι που δεν πρέπει να φοβούνται οι ζωντανοί. Πολλές οικογένειες που είχαν βυθιστεί στο πένθος βρήκαν παρηγοριά στα τραγούδια και ένιωσαν ηρεμία στις καρδιές τους από τα μοιρολόγια του. Αργότερα, ο Κάρθους ανέλαβε τη φροντίδα των ετοιμοθάνατων στον ίδιο το ναό. Φρόντιζε τους άρρωστους που δεν είχαν πια ελπίδα και προσπαθούσε να διευκολύνει το πέρασμά τους από τη ζωή στο θάνατο. Ο Κάρθους συνομιλούσε με όλους όσους φρόντιζε, προετοιμάζοντας τις ψυχές τους και αναζητώντας τη σοφία στα μάτια τους που έσβηναν.\nΤελικά, ο Κάρθους έφτασε στο συμπέρασμα ότι δεν μπορούσε να μάθει κάτι περισσότερο από τους θνητούς. Μόνο οι ίδιοι οι νεκροί θα μπορούσαν να απαντήσουν στα ερωτήματά του. Οι ετοιμοθάνατοι δεν μπορούσαν να τον διαφωτίσουν για το τι βρισκόταν πέρα από το θάνατο. Ψέλλιζαν μόνο φήμες για τα Νησιά της Σκιάς, ένα μέρος που ο θάνατος δεν ήταν το τέλος της ζωής.\nΠαραμύθια που ψιθύριζαν τη νύχτα στα παιδιά για να τρομάξουν. Ο Κάρθους άδειασε τα σεντούκια του ναού και αγόρασε μια θέση σε ένα πλοίο για το Μπίλτζγουοτερ, μια πόλη που μαστιζόταν από μια μυστηριώδη μαύρη ομίχλη που λεγόταν ότι άρπαζε ψυχές και τις μετέφερε σε ένα καταραμένο νησί στα ανοιχτά. Κανείς από τους καπετάνιους του Μπίλτζγουοτερ δεν ήταν πρόθυμος να τον μεταφέρει στα Νησιά της Σκιάς, μέχρι που βρήκε έναν αλκοολικό ψαρά που τον έπνιγαν τα χρέη και δεν είχε τίποτα να χάσει. Η βάρκα πάλευε με τον ωκεανό για πολλά μερόνυχτα, μέχρι που μια καταιγίδα τους έριξε στις βραχώδεις ακτές ενός νησιού που δεν εμφανιζόταν σε κανέναν χάρτη. Μια μαύρη ομίχλη κάλυπτε το εφιαλτικό τοπίο με τα ρημαγμένα ερείπια και τα παραμορφωμένα δέντρα. Ο ψαράς γύρισε τη βάρκα του και έβαλε πλώρη έντρομος για το Μπίλτζγουοτερ, αλλά ο Κάρθους έπεσε στη θάλασσα και περπάτησε μέχρι την ακτή. Έγειρε επάνω στο χαρακωμένο ραβδί του και τραγούδησε με υπερηφάνεια το μοιρολόγι που είχε ετοιμάσει για τη στιγμή του δικού του θανάτου. Ο παγωμένος άνεμος πήρε τα λόγια του και τα μετέφερε στην καρδιά του νησιού.\nΗ μαύρη ομίχλη πλημμύρισε τον Κάρθους, έσκισε τις σάρκες και το πνεύμα του με πανάρχαια μαγεία, αλλά τέτοια ήταν η επιμονή και η επιθυμία του να απαλλαγεί από τα δεσμά της θνησιμότητας που κατάφερε να μην εξαϋλωθεί. Αντί για την καταστροφή, ήρθε η αναγέννηση. Ο Κάρθους είχε γίνει ένα νέο πλάσμα, ένας άσαρκος νεκροζώντανος που βαφτίστηκε στα νερά του νησιού.\nΗ γνώση που τόσο επιθυμούσε πλημμύρισε το είναι του. Ο Κάρθους είχε γίνει αυτό που ήθελε να γίνει πάντα: ένα πλάσμα που ισορροπούσε μεταξύ ζωής και θανάτου. Η ομορφιά αυτής της αιώνιας στιγμής τον γέμισε με θαυμασμό. Τα καταραμένα πνεύματα του νησιού, μαγεμένα από το πάθος του σαν αρπακτικά κήτη που μυρίζονται αίμα στον ωκεανό, μαζεύτηκαν γύρω του για να γίνουν μάρτυρες της μεταμόρφωσής του. Επιτέλους, ο Κάρθους είχε βρει τη θέση του στον κόσμο, περιτριγυρισμένος από αυτούς που γνώριζαν την ευλογία της ύπαρξης μεταξύ ζωής και θανάτου. Γεμάτος φανατικό ζήλο, αποφάσισε να επιστρέψει στο Βάλοραν και να ελευθερώσει τους ζωντανούς από τα δεσμά του φόβου και τη ματαιότητα της ζωής. Ο Κάρθους έκανε μεταβολή και η Μαύρη Ομίχλη τον σήκωσε στον αέρα και τον έφερε στη βάρκα του ψαρά.\nΟ άντρας έπεσε γονατιστός στα πόδια του Κάρθους, ικετεύοντας για τη ζωή του. Ο Κάρθους του χάρισε την ευλογία του θανάτου, ελευθερώνοντάς τον από το μαρτύριό του. Στη συνέχεια, πήρε το αθάνατο πνεύμα του και το έφερε κοντά του, τραγουδώντας το μοιρολόι του για τις ψυχές που εγκαταλείπουν τα εγκόσμια. Η ψυχή του ψαρά ήταν η πρώτη από αμέτρητες άλλες ψυχές που θα απελευθέρωνε ο Κάρθους. Πολύ σύντομα, ο Υμνωδός του Θανάτου θα είχε υπό τις διαταγές του μια λεγεώνα από φαντάσματα. Για τις ενισχυμένες αισθήσεις του, τα Νησιά της Σκιάς ήταν ένας τόπος αδιάφορος, όπου η ευλογία του θανάτου πήγαινε χαμένη. Αυτός θα αναλάμβανε να ξυπνήσει τους νεκρούς και να τους οδηγήσει σε μια σταυροφορία κατά των ζωντανών, για να τους λυτρώσει από τα δεσμά της θνητής ύπαρξής τους και να φέρει μια νέα, ένδοξη εποχή όπου η ζωή και ο θάνατος θα συνυπήρχαν.\nΟ Κάρθους είναι πλέον ο απεσταλμένος των Νησιών της Σκιάς, ένας προάγγελος της λήθης που τραγουδά μοιρολόγια που δεν θρηνούν, αλλά υμνούν τη δόξα του θανάτου. Οι λεγεώνες των ψυχών τραγουδούν μαζί του και το μαγευτικό, αλλά εφιαλτικό τραγούδι τους ξεπερνά πολλές φορές τα όρια της Μαύρης Ομίχλης και στοιχειώνει τις κρύες νύχτες του χειμώνα τα νεκροταφεία και τους νεκρικούς θαλάμους σε όλα τα μήκη και πλάτη του Βάλοραν."
    },
    "Κάρμα": {
        "name": "Κάρμα",
        "region": "Ιονία",
        "image_url": "https://cmsassets.rgpub.io/sanity/images/dsfx7636/universe/d55c76e8c8a67dd290192f51eaa0576d90dd0261-1215x717.jpg?accountingTag=LoL",
        "champ_url": "https://universe.leagueoflegends.com/el_GR/champion/karma/",
        "lore": "Η Κάρμα είναι η ζωντανή ενσάρκωση μιας αρχαίας ψυχής από την Ιονία, η οποία καθοδηγεί πνευματικά τον λαό της, γενιά προς γενιά. Η πιο πρόσφατη μετενσάρκωσή της ήταν ένα δωδεκάχρονο κορίτσι ονόματι Ντάρα, το οποίο ζούσε σε ένα απομακρυσμένο χωριό στα βορεινά υψίπεδα της Ιονίας. Η Ντάρα ήταν πεισματάρα και ανεξάρτητη και ονειρευόταν πάντα να ζήσει τη ζωή της πέρα από τα στενά όρια του χωριού της, στα υψίπεδα του Σον-Ζαν.\nΌμως στα δώδεκά της χρόνια, άρχισε να βλέπει παράξενα, επίμονα οράματα. Τα οράματα είχαν μια παράξενη υπόσταση: έμοιαζαν με αναμνήσεις, αλλά το κορίτσι ήταν σίγουρο ότι δεν είχε ζήσει ποτέ αυτά που έβλεπε. Αρχικά, δεν δυσκολεύτηκε να κρατήσει κρυφό το πρόβλημα, αλλά τα οράματά της συνέχισαν να γίνονται ολοένα και πιο έντονα, μέχρι που η Ντάρα ήταν πλέον βέβαιη ότι έχανε τα λογικά της.\nΌταν όλα έδειχναν ότι θα έπρεπε ζήσει την υπόλοιπη ζωή της κλεισμένη στις καλύβες των θεραπευτών, μια ομάδα μοναχών επισκέφτηκε το χωριό. Οι μοναχοί έρχονταν από τον Αιώνιο Βωμό, το μέρος όπου λίγους μήνες πριν είχε αφήσει την τελευταία του πνοή ο Κάρμα, ο πνευματικός ηγέτης της Ιονίας. Αναζητούσαν την επόμενη ενσάρκωση του γέροντα σοφού και πίστευαν ότι ήταν ένας από τους κατοίκους του χωριού. Υπέβαλαν όλους τους χωρικούς σε μια σειρά από δοκιμασίες, αλλά απέτυχαν και ήταν έτοιμοι να φύγουν με άδεια χέρια.\nΚαθώς όμως περνούσαν έξω από τις καλύβες των θεραπευτών, η Ντάρα πετάχτηκε όρθια από το κρεβάτι της και έτρεξε να τους σταματήσει. Με δάκρυα στα μάτια, τους μίλησε για τα οράματά της και τους είπε ότι αναγνώρισε τις φωνές τους από τα λόγια που άκουγε στο μυαλό της.\nΟι μοναχοί αναγνώρισαν αμέσως τα σημάδια. Αυτή ήταν η νέα Κάρμα. Τα οράματα ήταν οι προηγούμενες ζωές που γέμιζαν το κενό δοχείο του μυαλού της.\nΕκείνη τη στιγμή, η ζωή της Ντάρα άλλαξε για πάντα. Αποχαιρέτησε την προηγούμενη ζωή της και ταξίδεψε στον Αιώνιο Βωμό για να μελετήσει με τους μοναχούς. Στα χρόνια που ακολούθησαν, οι μοναχοί την έφεραν σε επαφή με την αρχαία ψυχή της και της έμαθαν να επικοινωνεί με τις χιλιάδες προηγούμενες ενσαρκώσεις της, οι οποίες μοιράζονταν μαζί της τη σοφία περασμένων εποχών. Η οντότητα που λεγόταν Κάρμα δίδασκε πάντα την ειρήνη και την αρμονία. Σύμφωνα με την κοσμοθεωρία της, οι κακές πράξεις προκαλούσαν πάντα τη δική τους τιμωρία, επομένως δεν χρειαζόταν κάποιου είδους ανταπόδοση.\nΌμως η Ντάρα αμφισβητούσε αυτές τις αρχές, παρόλο που ήταν η Κάρμα. Αρκετοί από τους ακολούθους της ήταν μπερδεμένοι. Πώς ήταν δυνατόν να ενώνει τη συνείδησή της με το Πνεύμα της Ιονίας, την πιο ιερή ενσάρκωση της Πρώτης Χώρας και να διαφωνεί με τα πιο αυταπόδεικτα διδάγματά της;\nΚι όμως, αυτές οι πεποιθήσεις δοκιμάστηκαν πραγματικά όταν η Νόξους εισέβαλε στην Ιονία. Χιλιάδες αθώες ζωές χάθηκαν, καθώς οι ορδές των εχθρών προέλαυναν στην ενδοχώρα της Ιονίας, αναγκάζοντας την Κάρμα να έρθει πρόσωπο με πρόσωπο με τη σκληρή πραγματικότητα του πολέμου. Ένιωθε την πελώρια καταστροφική δύναμη που φώλιαζε στην ψυχή της και προσπαθούσε να καταλάβει ποιο ήταν το νόημα αυτής της δύναμης, αφού δεν μπορούσε να τη χρησιμοποιήσει.\nΟι φωνές από το παρελθόν την προέτρεπαν να μείνει στον Αιώνιο Βωμό και να προσφέρει παρηγοριά στον λαό της μέχρι να τελειώσει ο πόλεμος. Όμως, μια βαθύτερη αλήθεια μέσα της και την παρότρυνε να δράσει...\nΗ Κάρμα πάλεψε με τον εαυτό της μέχρι που δεν άντεξε άλλο. Αποφάσισε να αναμετρηθεί με έναν διοικητή των Νοξιανών δυνάμεων στο κατάστρωμα της ίδιας του της φρεγάτας και εξαπέλυσε εναντίον του την ιερή οργή της. Αντί, όμως, να καταφέρει ένα μεμονωμένο, καίριο χτύπημα στον εχθρό, η επίθεση της Κάρμα εξολόθρευσε ολόκληρο το πλοίο και το πλήρωμά του στη στιγμή.\nΉταν μια νίκη που έκανε τον λαό της Ιονίας να αναθαρρήσει, αλλά οι μοναχοί πίστευαν ότι διέπραξε μεγάλο ατόπημα. Είχε διαταράξει την πνευματική αρμονία της πατρίδας της, ατιμώνοντας όσους έφεραν το όνομα «Κάρμα» πριν από αυτήν και είχε μολύνει και τη δική της, αθάνατη ψυχή, μαζί με αυτές των πιστών της. Την παρακάλεσαν να μην καταφύγει ξανά στη βία και να εξαγνίσει την ψυχή της με διαλογισμό και μετάνοια, ακόμα κι αν αυτό σήμαινε απομόνωση για το υπόλοιπο της ζωής της.\nΗ Κάρμα ύψωσε το χέρι της και τους έκανε να σωπάσουν. Παρόλο που άκουγε ακόμα τις φωνές στο κεφάλι της, ο πιο σημαντικός οδηγός ήταν το Πνεύμα της Ιονίας που φώλιαζε στην καρδιά της... και η Πρώτη Χώρα ήταν πλέον έτοιμη να προστατεύσει τον εαυτό της. Η Κάρμα δεν ήξερε αν είχε επιλεγεί για το θάρρος και τη δύναμη της θέλησής της, αλλά ήταν βέβαιη ότι μερικές φορές η αρμονία φέρει πολύ μεγάλο κόστος. Ο κόσμος γύρω της άλλαζε και ένας πραγματικά σοφός ηγέτης έπρεπε να αποδεχτεί αυτό το γεγονός.\nΠαρόλο που ο πόλεμος με τη Νόξους έχει τελειώσει εδώ και καιρό, υπάρχουν ακόμα πολλοί στην Ιονία που είναι υπερβολικά πρόθυμοι να αντιμετωπίσουν τη βία με τη βία, ακόμη και όταν πρόκειται για τους γείτονές τους. Η Κάρμα έχει ορκιστεί να οδηγήσει όσους περισσότερους μπορεί σε έναν πιο αρμονικό δρόμο. Η ειρήνη είναι επιθυμητή, όταν το επιτρέπουν οι συνθήκες. Όταν δεν το επιτρέπουν, τότε απαιτείται δράση."
    },
    "Κάσαντιν": {
        "name": "Κάσαντιν",
        "region": "Το κενό",
        "image_url": "https://cmsassets.rgpub.io/sanity/images/dsfx7636/universe/9ddaf7680feaafa16f01dbc34743a5fc3e969e1d-1920x1080.jpg?accountingTag=LoL",
        "champ_url": "https://universe.leagueoflegends.com/el_GR/champion/kassadin/",
        "lore": "Από πολύ μικρός, ο Κάσαντιν ήταν αναγκασμένος να ρισκάρει τη ζωή του για να επιβιώνει. Διέσχιζε τη Μεγάλη Σάι με τα καραβάνια των εμπόρων και προσπαθούσε να τραβήξει την προσοχή των επικίνδυνων αρπακτικών, για να μην κινδυνεύσει το πολύτιμο φορτίο τους. Επιβίωσε σε πολλά από αυτά τα ταξίδια και με τον καιρό, άρχισε να υπηρετεί τα καραβάνια περισσότερο ως οδηγός, παρά ως δόλωμα.\n\nΟι ξένοι που αναζητούσαν την εμπειρία και τις γνώσεις του δεν μιλούσαν τα Σουριμανικά με τη σωστή προφορά, επομένως η φράση «Κας σάι α ντιν;», δηλαδή «Ποιος είναι ο φίλος της ερήμου;», έγινε «Κάσαντιν» και αυτό ήταν το όνομα με το οποίο έγινε γνωστός στα δρομάκια και τις αγορές του Μπελ'Ζουν. Πέρασε πολλά χρόνια εξερευνώντας τα αρχαία ερείπια της πατρίδας του, ανακαλύπτοντας μεγάλα πλούτη για τους εργοδότες του, αλλά σε μια ανασκαφή στη Ζιρίμα ανακάλυψε επιτέλους έναν θησαυρό για τον εαυτό του — μια γυναίκα από τις φυλές της ερήμου που ερωτεύτηκε παράφορα.\n\nΟ Κάσαντιν εγκαταστάθηκε με τη γυναίκα του και τη νεογέννητη κόρη του σε ένα μικρό χωριό στα βραχώδη φαράγγια του Νότου. Ταξίδευε συχνά, καθώς η δουλειά του απαιτούσε μερικές φορές να συνοδεύει ορισμένα ιδιαίτερα πολύτιμα τεχνουργήματα και να τα παραδίδει ο ίδιος σε κάποιον πλούσιο χρηματοδότη που ζούσε μακριά. Όμως, όσο μακριά και αν ταξίδευε, ο Κάσαντιν επέστρεφε πάντα στην οικογένειά του με συναρπαστικές ιστορίες από τα πέρατα του κόσμου.\n\nΜια φορά που γυρνούσε από το μακρινό Πιλτόβερ, το καραβάνι του Κάσαντιν είχε σταματήσει σε μια όαση, όταν άρχισαν να καταφτάνουν οι πρώτοι επιζώντες από ένα χωριό της ερήμου, τρομαγμένοι και ταλαιπωρημένοι. Τους διηγήθηκαν την καταστροφή που είχε αφανίσει τα σπίτια τους, σαν να είχε ανοίξει η ίδια η γη για να τους καταπιεί. Μόλις που είχαν κατορθώσει να βγουν ζωντανοί.\n\nΜην μπορώντας να αντέξει άλλο την αγωνία για την τύχη της οικογένειάς του, ο Κάσαντιν ανέβηκε αμέσως σε ένα άλογο και άρχισε να καλπάζει προς το σπίτι του, χωρίς να σταματά πουθενά. Όταν έφτασε επιτέλους στο σημείο που βρισκόταν κάποτε το χωριό του, το μόνο που είχε απομείνει ήταν καυτή άμμος και μερικά χαλάσματα. Άρχισε να σκάβει μανιασμένα στα χαλάσματα με τα χέρια του, ουρλιάζοντας τα ονόματα της γυναίκας και της κόρης του, αλλά δεν έλαβε καμία απάντηση. Μετά από λίγες μέρες, έφτασε στο σημείο και το υπόλοιπο καραβάνι. Ο Κάσαντιν ήταν ακόμα εκεί, κλαίγοντας ανήμπορος κάτω από τον καυτό ήλιο.\n\nΤον έσυραν με το ζόρι μέχρι τη Ζιρίμα, αλλά ο Κάσαντιν αρνήθηκε να τους ακολουθήσει παραπέρα. Πέρασε χρόνια προσπαθώντας να πνίξει τη θλίψη του στο ποτό. Η ζωή του δεν είχε κανένα νόημα πλέον… μέχρι που έφτασαν στα αυτιά του οι φήμες για τον «Προφήτη».\n\nΟ κόσμος ψιθύριζε για ανείπωτους τρόμους κάτω από τη γη και για θυσίες που γίνονταν στο όνομά τους. Δεν ήταν η πρώτη φορά που ο Κάσαντιν άκουγε κάτι τέτοιο. Γνώριζε πολύ καλά τους θρύλους της αρχαίας Ικάθια και τη μοίρα που κατέστρεψε εκείνο το καταραμένο μέρος. Αν κάποιος είχε προσελκύσει εσκεμμένα το Κενό στη Σουρίμα, τότε αυτή θα ήταν η αιτία της καταστροφής του χωριού του, αλλά και των αμέτρητων άλλων οικισμών που είχε καταπιεί η άμμος. Γνώριζε επίσης ότι υπήρχαν ελάχιστοι μαχητές, αν είχε απομείνει και κανένας, που θα μπορούσαν να αντισταθούν σε αυτήν την απειλή.\n\nΕκείνη τη στιγμή, ο Κάσαντιν ορκίστηκε ότι θα έπαιρνε εκδίκηση για τη γυναίκα και την κόρη του, καταστρέφοντας τον σκοτεινό Προφήτη και την πηγή της καταραμένης δύναμής του. Ο Κάσαντιν είχε περάσει ολόκληρη τη ζωή του εξερευνώντας τα πιο επικίνδυνα μέρη της ερήμου και αποφάσισε να αναζητήσει τα πιο ισχυρά και απόκρυφα όπλα που είχαν κατασκευαστεί ποτέ στο Βάλοραν, τα οποία συνδύαζαν την εφευρετικότητα του Ζάουν με την ευλογία των θεραπευτών της Ιονίας. Ήρθε σε επαφή με όλες τις γνωριμίες του από το παρελθόν που του χρωστούσαν κάποια χάρη, από μελετητές αρχαιοτήτων, μέχρι κοινούς λαθρέμπορους και τους ζήτησε να τον βοηθήσουν να… αποκτήσει τα αντικείμενα που έψαχνε. Πολλοί προσπάθησαν να του αλλάξουν γνώμη για το τρελό του σχέδιο, πιστεύοντας ότι δεν θα τον ξανάβλεπαν ζωντανό. Όμως ο Κάσαντιν τους ευχαρίστησε για το ενδιαφέρον τους και τους αποχαιρέτησε. Ήταν έτοιμος να αντιμετωπίσει το Κενό ολομόναχος.\n\nΣτο τέλος, έκλεψε τη διαβόητη Απόκοσμη Λεπίδα του Χόροκ, το σπαθί που είχε πάρει τη ζωή χιλιάδων εγκληματιών τις τελευταίες ημέρες της αυτοκρατορίας. Η ψυχρή λεπίδα τον καλούσε να παραδοθεί στη λήθη, αλλά ο Κάσαντιν δεν είχε πλέον κανέναν φόβο για τη ζωή του. Δεν του είχε μείνει τίποτα που φοβόταν να χάσει.\n\nΜεταμφιεσμένος με το ράσο του προσκυνητή, ο Κάσαντιν επέστρεψε στην Ικάθια. Είχε περάσει μια ολόκληρη δεκαετία από την τελευταία φορά που είχε πατήσει το πόδι του στο ερειπωμένο αυτό βασίλειο. Ήταν αποφασισμένος να πάει εκεί που κανείς άνθρωπος δεν θα έπρεπε να βαδίσει ποτέ.\n\nΘα έπαιρνε την εκδίκησή του, ακόμη και με τίμημα τη ζωή του."
    },
    "Κέιλ": {
        "name": "Κέιλ",
        "region": "Ντεμάσια",
        "image_url": "https://cmsassets.rgpub.io/sanity/images/dsfx7636/universe/e542dbab1925ff2d1fdddaf60a8412b6095ee316-1920x1149.jpg?accountingTag=LoL",
        "champ_url": "https://universe.leagueoflegends.com/el_GR/champion/kayle/",
        "lore": "Τον καιρό που μαίνονταν οι Πόλεμοι των Ρούνων, το Όρος Τάργκον ήταν ένας φάρος που κρατούσε μακριά το επερχόμενο σκοτάδι. Η Κέιλ και η αδερφή της, η Μοργκάνα, γεννήθηκαν κάτω από αυτό το φως. Οι γονείς τους, Μίχιρα και Κίλαμ, αποφάσισαν να αποτολμήσουν την ανάβαση στο ιερό όρος, για να σώσουν τη φυλή τους από την καταστροφή.\nΑκόμα κι όταν έμαθε ότι ήταν έγκυος, η Μίχιρα αρνήθηκε να γυρίσει πίσω. Όταν έφτασε στην κορυφή του βουνού, επιλέχθηκε για να γίνει η ενσάρκωση της Όψης της Δικαιοσύνης, κραδαίνοντας ένα φλεγόμενο σπαθί που ξεπερνούσε ακόμα και το φως του ήλιου σε λαμπρότητα.\nΛίγο καιρό αργότερα, γεννήθηκαν οι δίδυμες. Πρώτη γεννήθηκε η Κέιλ, με διαφορά μιας ανάσας. Το φως της ήταν τόσο εκτυφλωτικό, όσο βαθύ ήταν το σκοτάδι της Μοργκάνα.\nΌμως, η Μίχιρα είχε γίνει μια τρομερή πολεμίστρια, ανώτερη από οποιονδήποτε θνητό. Ο Κίλαμ είχε αρχίσει να φοβάται πλέον τη θεϊκή της δύναμη και τους σκοτεινούς μάγους που εποφθαλμιούσαν το φως της. Αποφάσισε να πάρει τα κορίτσια και να τα πάει κάπου όπου δεν θα κινδύνευαν. Ναύλωσε ένα πλοίο που τους μετέφερε στην άλλη άκρη της Θάλασσας του Κατακτητή, σε έναν οικισμό όπου η ίδια η γη πρόσφερε προστασία από τη μαγεία, σύμφωνα με τον θρύλο.\nΣτη νέα αυτή πατρίδα, τα δυο κορίτσια μεγάλωσαν υπό το άγρυπνο βλέμμα του Κίλαμ, με τις διαφορές στον χαρακτήρα τους να γίνονται πιο έντονες μέρα με τη μέρα. Η Κέιλ ήταν πολύ σοβαρή για την ηλικία της και πολύ συχνά διαφωνούσε με τους πρεσβύτερους του οικισμού σχετικά με τις αποφάσεις τους. Παρόλο που δεν θυμόταν τις δυνάμεις της μητέρας της, ήταν βέβαιη ότι οι νόμοι ήταν απαραίτητοι για να είναι όλοι ασφαλείς. Ο πατέρας της δεν μιλούσε συχνά για αυτά τα θέματα, αλλά η Κέιλ ήταν σίγουρη ότι η Μίχιρα είχε σώσει την οικογένειά της κατατροπώνοντας τους εχθρούς της σε μια τελική μάχη που έβαλε τέλος στους Πολέμους των Ρούνων.\nΌταν οι δίδυμες βρίσκονταν στην εφηβεία, ένας πύρινος κομήτης έσκισε τον ουρανό. Ένα σπαθί που σιγόκαιγε ακόμα με ουράνια φλόγα καρφώθηκε στο έδαφος ανάμεσα στην Κέιλ και την αδερφή της, σπάζοντας στα δύο. Με μεγάλη του λύπη, ο Κίλαμ αναγνώρισε αμέσως το όπλο —ήταν το σπαθί της Μίχιρα.\nΗ Κέιλ άρπαξε ανυπόμονα το ένα από τα δυο κομμάτια του όπλου και αμέσως ένα ζευγάρι φτερά φύτρωσε στην πλάτη της. Η Μοργκάνα ακολούθησε διστακτικά το παράδειγμά της. Εκείνη τη στιγμή, η Κέιλ αισθάνθηκε πιο κοντά στη μητέρα της από ποτέ. Ήταν βέβαιη ότι αυτό που συνέβη ήταν σημάδι πως ήταν ζωντανή και πως ήθελε να ακολουθήσουν οι κόρες της τα βήματά της.\nΟι κάτοικοι του οικισμού πίστευαν ότι τα κορίτσια ήταν ευλογημένα από τα αστέρια, προορισμένες να προστατεύουν το νεοδημιούργητο τότε έθνος της Ντεμάσια από τους εισβολείς. Οι φτερωτές προστάτιδες έγιναν σύμβολα του φωτός και της αλήθειας και απολάμβαναν τον σεβασμό όλων. Η Κέιλ πολέμησε σε πολλές μάχες, πετώντας στην πρώτη γραμμή του άπειρου ακόμα στρατού και ευλογώντας τα όπλα των άξιων πολεμιστών με την ιερή της φλόγα… όμως με την πάροδο του χρόνου, η πίστη της στη δικαιοσύνη εξελίχθηκε σε έμμονη ιδέα. Βλέποντας παντού απειλές, εντός και εκτός συνόρων, ίδρυσε το τάγμα των Ανώτατων Δικαστών με αποστολή την επιβολή του νόμου και κυνήγησε ανελέητα τους επαναστάτες και τους επιδρομείς με την ίδια θέρμη.\nΜόνο σε ένα άτομο έδειχνε επιείκεια και ανοχή. Αν και αυτό προκαλούσε μεγάλη δυσαρέσκεια στους πιστούς της, η Κέιλ επέτρεπε στη Μοργκάνα να αναμορφώνει τους παραβάτες που παραδέχονταν την ενοχή τους και έδειχναν μεταμέλεια. Ο πιο δυσαρεστημένος από όλους ήταν ο Ρόνας, ο προστατευόμενος της Κέιλ, ο οποίος ορκίστηκε να κάνει αυτό που δίσταζε να κάνει η Κέιλ και προσπάθησε να φυλακίσει τη Μοργκάνα, κατά την απουσία της Κέιλ.\nΌταν επέστρεψε η Κέιλ βρήκε τον λαό να έχει εξεγερθεί και τον Ρόνας νεκρό. Έξαλλη από οργή, πέταξε πάνω από την πόλη και επικαλέστηκε τη δύναμη της ουράνιας φωτιάς για να εξαγνίσει την πόλη από τις αμαρτίες της.\nΗ Μοργκάνα πέταξε κι αυτή στον αέρα για να τη σταματήσει, με υψωμένη τη λεπίδα της. Αφού η Κέιλ ήταν τόσο αποφασισμένη να εξαγνίσει το σκοτάδι που πίστευε ότι βασίλευε στις καρδιές των θνητών, θα έπρεπε να ξεκινήσει με την ίδια της την αδερφή. Οι δυο τους μονομάχησαν στον ουρανό, καταφέρνοντας το ένα τιτάνιο χτύπημα μετά το άλλο και ισοπεδώνοντας τα κτίρια της πόλης.\nΞαφνικά, η μονομαχία διακόπηκε από την κραυγή του πατέρα τους.\nΗ Κέιλ είδε τον Κίλαμ να πεθαίνει στην αγκαλιά της αδερφής της, θύμα της ανώφελης βίας που είχε ξεσπάσει στην πόλη εκείνη την ημέρα. Τότε πήρε στα χέρια της τα δύο κομμάτια του σπαθιού της μητέρας τους και ορκίστηκε ότι δεν θα επέτρεπε ποτέ ξανά στα συναισθήματά της να την κυριεύσουν. Υψώθηκε ξανά στον ουρανό, πετώντας ψηλά πάνω από τα σύννεφα και είδε μπροστά της το όραμα του Όρους Τάργκον, με την απροσπέλαστη κορυφή του να αστράφτει στο ηλιοβασίλεμα.\nΕκεί θα έβρισκε την απόλυτη διαύγεια που τόσο επιθυμούσε. Εκεί θα έβρισκε τη μητέρα της, θα στεκόταν στο πλευρό της και θα εκπλήρωνε το πεπρωμένο της ως Όψη της Δικαιοσύνης.\nΑν και έχουν περάσει αιώνες από τότε που εγκατέλειψε την Ντεμάσια, ο θρύλος της Κέιλ έχει επηρεάσει σε μεγάλο βαθμό τον πολιτισμό και τους νόμους αυτού του βασιλείου. Πελώρια αγάλματα και εικόνες της Φτερωτής Προστάτιδας δίνουν δύναμη και θάρρος σε κάθε πολεμιστή που εκστρατεύει στο όνομα του φωτός για να εξορίσει το σκοτάδι από τη χώρα του.\nΣε περιόδους διχασμού και χάους, δεν είναι λίγοι αυτοί που τρέφουν την ελπίδα ότι η Κέιλ θα επιστρέψει… και άλλοι που προσεύχονται να μην έρθει ποτέ εκείνη η ημέρα."
    },
    "Κέιν": {
        "name": "Κέιν",
        "region": "Ιονία",
        "image_url": "https://cmsassets.rgpub.io/sanity/images/dsfx7636/universe/6513f8a9eb12f5a3c06601b0d75b8b05542b2296-1920x1134.jpg?accountingTag=LoL",
        "champ_url": "https://universe.leagueoflegends.com/el_GR/champion/kayn/",
        "lore": "Ο Σίντα Κέιν, γεννήθηκε Νοξιανός, και, όπως και άλλοι σαν και αυτόν, κατατάχθηκε με το ζόρι ως παιδί-στρατιώτης, μια πρακτική που συνήθιζαν οι πιο σατανικοί διοικητές της αυτοκρατορίας του Μπόραμ του Σκοτεινού. Μετά την καταστροφική μάχη στο Πλασίντιουμ του Ναβόρι, η εισβολή μετατράπηκε σε έναν παρατεταμένο πόλεμο φθοράς. Τα ευγενικά αισθήματα των Ιόνιων ήταν μια αδυναμία που έπρεπε να εκμεταλλευτούν οι Νοξιανοί. Οι Ιόνιοι πολεμιστές δίσταζαν πριν σκοτώσουν κάποιον που νόμιζαν ότι ήταν αθώος. Έτσι, αφού με το ζόρι μπορούσε να σηκώσει το σπαθί που του έδωσαν, η πρώτη μέρα του Κέιν στην μάχη αναμενόταν να είναι και η τελευταία.\nΟι Νοξιανές δυνάμεις έκαναν απόβαση στο δέλτα του Ποταμού Επούλ, προκειμένου να χτυπήσουν την επαρχία του Μπαρλ. Ο Κέιν μαζί με κάποιους άλλους ήταν η απρόθυμη εμπροσθοφυλακή, έχοντας να αντιμετωπίσουν ανοργάνωτες ομάδες ντόπιων που προσπαθούσαν να υπερασπίσουν τα σπίτια τους από τους εισβολείς. Ενώ οι νεαροί σύντροφοί του εξοντώθηκαν ή έφυγαν από το πεδίο της μάχης, ο Κέιν έμεινε εκεί, ατρόμητος. Πέταξε το βαρύ σπαθί του και βούτηξε ένα πεσμένο δρεπάνι και γύρισε να αντιμετωπίσει τους αποσβολωμένους Ιόνιους την ώρα που ο κανονικός στρατός των Νοξιανών έκανε έφοδο από πίσω.\nΗ σφαγή που ακολούθησε έκοβε την ανάσα. Αγρότες, κυνηγοί —ακόμα και μερικοί Βαστάγια— όλοι σφαγιάστηκαν ανελέητα.\nΔύο μέρες μετά, όταν τα νέα έφτασαν στις επαρχίες του νότου, το Τάγμα της Σκιάς έφτασε στον τόπο της φρίκης. Ο αρχηγός τους, ο Ζεντ, ήξερε ότι η περιοχή αυτή δεν είχε καμία τακτική σημασία. Η σφαγή αυτή ήταν απλά ένα μήνυμα. Η Νόξους δεν θα έδειχνε κανένα έλεος.\nΜια αντανάκλαση πάνω σε ατσάλι του τράβηξε το βλέμμα. Ένα παιδί, όχι πάνω από δέκα χρονών, ήταν ξαπλωμένο στη λάσπη, και κράδαινε το ματωμένο του δρεπάνι μπροστά στον αρχιεκτελεστή, κρατώντας το σφικτά στα ματωμένα του χέρια. Τα μάτια του αγοριού φανέρωναν έναν πόνο που δεν ταίριαζε με την ηλικία του, αλλά η ματιά ήταν του γεμάτη με την οργή ενός έμπειρου πολεμιστή. Αυτή η εμμονή, ήταν κάτι έμφυτο που δεν μπορούσε να διδαχθεί. Ο Ζεντ είδε σε αυτόν τον εγκαταλελειμμένο Νοξιανό επιζώντα, σε αυτό το παιδί, ένα όπλο που θα μπορούσε να στρέψει ενάντια σε αυτούς που τον είχαν στείλει εδώ για να πεθάνει. Ο εκτελεστής άπλωσε το χέρι του και καλωσόρισε τον Κέιν στο Τάγμα της Σκιάς.\nΟι Μαθητευόμενοι παραδοσιακά περνούσαν χρόνια εκπαιδευόμενοι σε ένα όπλο της επιλογής τους. Ο Κέιν όμως έγινε ειδικός σε όλα, για αυτόν όλα ήταν εργαλεία, το όπλο ήταν αυτός ο ίδιος. Την πανοπλία τη θεωρούσε περιττό βάρος, μιας και προτιμούσε να κρύβεται στις σκιές και να σκοτώνει τους αντιπάλους τους με ταχύτητα και απόκρυψη. Οι γρήγορες εκτελέσεις του είχαν γεμίσει φόβο όλους όσους είχαν την τύχη να τη γλιτώσουν.\nΚαι μαζί με τον μύθο του Κέιν, μεγάλωνε και η υπεροψία του. Πίστευε πραγματικά ότι κάποια μέρα η δύναμή του θα ξεπερνούσε ακόμα και αυτή την Ζεντ.\nΗ ύβρις αυτή έκανε τον Κέιν να δεχτεί την τελική του δοκιμασία: να βρει ένα όπλο των Ντάρκιν που ήρθε πρόσφατα στην επιφάνεια στη Νόξους και να μην το αφήσει να χρησιμοποιηθεί ενάντια στους κουρασμένους υπερασπιστές της Ιονίας. Δέχτηκε χωρίς δισταγμό, χωρίς να αναρωτηθεί λεπτό γιατί επιλέχθηκε για αυτήν την αποστολή. Πράγματι, εκεί που οποιοσδήποτε άλλος μαθητευόμενος θα είχε καταστρέψει το ζωντανό δρεπάνι με το όνομα Ράαστ, ο Κέιν το έκανε δικό του.\nΜολύνθηκε την ίδια στιγμή που έκλεισε τα χέρια του γύρω από τη λαβή του. Πλέον οι δυο τους ήταν δεμένοι σε έναν μοιραίο αγώνα. Ο Ραάστ περίμενε χρόνια έναν τέλειο ξενιστή για να μπορέσει να ξαναβρεί τους συντρόφους του, τους υπόλοιπους Ντάρκιν, και να σπείρει τη συμφορά στον κόσμο, αλλά ο Κάιν δεν ήταν εύκολος στόχος. Επέστρεψε θριαμβευτικά στην Ιονία, πεπεισμένος ότι πλέον ο Ζεντ θα τον έκανε επικεφαλής του Τάγματος της Σκιάς."
    },
    "Κέιτλιν": {
        "name": "Κέιτλιν",
        "region": "Πιλτόβερ",
        "image_url": "https://cmsassets.rgpub.io/sanity/images/dsfx7636/universe/09b3e27b82ad338c0fe2dd7699bc3883c7281c33-1920x1133.jpg?accountingTag=LoL",
        "champ_url": "https://universe.leagueoflegends.com/el_GR/champion/caitlyn/",
        "lore": "Ούσα κόρη μιας πλούσιας φατρίας εμπόρων με τεράστια επιρροή, η Κέιτλιν Κίραμαν αφομοίωσε γρήγορα τους καλούς τρόπους συμπεριφοράς στο Πιλτόβερ. Ωστόσο, προτιμούσε να περνά τον χρόνο της στις άγριες περιοχές που εκτείνονται πέρα από τα τείχη της πόλης. Είναι εξίσου ικανή στη συναναστροφή με την εύπορη ελίτ της Πόλης της Προόδου, όσο και στο κυνήγι ενός ελαφιού σε ένα λασπωμένο δάσος. Μπορούσε άνετα να παρακολουθήσει το πέταγμα ενός πουλιού πάνω από τις εμπορικές συνοικίες ή να πετύχει στο κεφάλι έναν λαγό από τα τριακόσια μέτρα με το επαναληπτικό μουσκέτο του πατέρα της.\nΌμως, τα μεγαλύτερα προσόντα της Κέιτλιν ήταν η ευφυΐα και η προθυμία της να μάθει όσα είχαν να της διδάξουν οι γονείς της, χάρη στους οποίους έχει αποκτήσει μια βαθιά κατανόηση του σωστού και του λάθους, ακόμα και αν ζούσα μια άνετη και προνομιούχα ζωή. Η μητέρα της ήταν μια από τις πιο υψηλόβαθμες ελέγκτριες της Φατρίας Κίραμαν και πάντα προειδοποιούσε την Κέιτλιν να αντιστέκεται στους πειρασμούς του Πιλτόβερ. Τα φανταχτερά πλούτη και οι κενές υποσχέσεις που προσέφερε η Πόλη της Προόδου μπορούσαν να σκληρύνουν ακόμα και την πιο καλοσυνάτη καρδιά. Στην αρχή, η Κέιτλιν δεν έδινε μεγάλη σημασία. Για αυτήν, το Πιλτόβερ ήταν ένα μέρος γεμάτο ομορφιά και τάξη που απολάμβανε μετά από κάθε εξόρμησή της στις ερημιές.\nΌλα αυτά θα άλλαζαν σε μια Γιορτή της Προόδου, μερικά χρόνια αργότερα.\nΗ Κέιτλιν επέστρεψε και βρήκε το σπίτι της λεηλατημένο και άδειο. Δεν είχε μείνει ζωντανός ούτε ένας από τους υπηρέτες της οικογένειας, ενώ οι γονείς της είχαν εξαφανιστεί χωρίς κανένα ίχνος. Η Κέιτλιν αμπάρωσε καλά το σπίτι και ξεκίνησε αμέσως, για να τους βρει.\nΤο κυνήγι μέσα στα ασφυκτικά όρια της πόλης ήταν μια πολύ διαφορετική υπόθεση από το κυνήγι ενός ζώου στη φύση, αλλά η Κέιτλιν κατάφερε τελικά να εντοπίσει, έναν προς έναν, τους κακοποιούς που είχαν εισβάλει στο σπίτι της. Τα ίχνη οδήγησαν την Κέιτλιν σε ένα μυστικό καταφύγιο, όπου είδε την μητέρα και τον πατέρα της να βασανίζονται για πληροφορίες. Τους έσωσε με τη βοήθεια του σκοταδιού και ειδοποίησε τους Φύλακες του Πιλτόβερ... αν και κανείς από τους απαγωγείς δεν γνώριζε την ταυτότητα του ατόμου που τους προσέλαβε. Το μόνο που υπήρχε ήταν ένα έγγραφο με το αρχικό Κ.\nΗ Κέιτλιν και οι γονείς της άρχισαν να ξαναφτιάχνουν τις ζωές τους... όμως, κάτι πολύ σημαντικό είχε αλλάξει για την Κέιτλιν. Η μητέρα της, συγκεκριμένα, δεν μπορούσε πλέον να αντιμετωπίσει την πολιτική ίντριγκα και την υποκριτικότητα που είχε η ζωή στη φατρία και παραιτήθηκε από τη θέση της, αφήνοντας ένα μεγάλο κενό στην ηγεσία των Κίραμαν. Και, παρότι αγαπούσε πολύ τους γονείς της, η Κέιτλιν δεν επιθυμούσε να πάρει τη θέση της μητέρας της, αλλά ούτε και να βαδίσει στα χνάρια του πατέρα της ως τεχνουργός.\nΑντί αυτού, εστίασε στο να λύσει το μυστήριο γύρω από το μυστηριώδες «Κ». Εκμεταλλευόμενη τις κυνηγητικές της δεξιότητες, δούλεψε ως ιδιωτική ντετέκτιβ και έκανε όνομα ως κάποια που μπορεί να βρει τους πάντες και τα πάντα. Αναγνωρίζοντας την επιτυχία της, η Κέιτλιν έλαβε σαν δώρο από τους γονείς της ένα μαγοτεχνικό τουφέκι αξεπέραστης κατασκευής, το οποίο ήταν πιο ακριβές από κάθε άλλο μουσκέτο. Το όπλο μπορεί να πάρει πολλά διαφορετικά είδη σφαιρών και μπορεί να τροποποιηθεί εύκολα στο πεδίο της μάχης.\nΜετά από μια ιδιαίτερα τραυματική υπόθεση με μια χαμένη μαγοτεχνική συσκευή και μια σειρά απαγωγών παιδιών, οι Φύλακες του Πιλτόβερ κάλεσαν την Κέιτλιν.\nΤην είχε συστήσει κάποιος δικός τους που είχε αναπτύξει και μια έλξη για πιο… παράξενες υποθέσεις. Η μάχη του Φύλακα και της Κέιτλιν ενάντια σε μια στρατιά ανεξέλεγκτων χιμαιροειδών που υπηρετούσαν έναν παράφρονα ερευνητή χημικό, ο οποίος είχε χάσει το μυαλό του από τα ίδια του τα δημιουργήματα, οδήγησε στο να της προσφέρουν την επίσημη θέση της σερίφη. Αρχικά, η Κέιτλιν αρνήθηκε, αλλά τελικά συνειδητοποίησε ότι με τους πόρους των Φυλάκων θα μπορούσε ίσως να ανακαλύψει την πραγματική ταυτότητα του «Κ».\nΠλέον, η Κέιτλιν υπηρετεί ως αξιοσέβαστη αξιωματικός των Φυλάκων του Πιλτόβερ και προσπαθεί πάντα να κάνει την Πόλη της Προόδου ένα καλύτερο και πιο ασφαλές μέρος. Πρόσφατα απέκτησε μια νέα συνεργάτιδα από το Ζάουν, την οξύθυμη και παράτολμη Βάι. Κανείς δεν ξέρει πώς αυτές οι δύο κατάφεραν να συνεργαστούν μεταξύ τους και πώς γίνεται να είναι τόσο αποτελεσματικές. Δεν είναι λίγες οι φήμες που κυκλοφορούν σχετικά με το θέμα, τόσο στα πανδοχεία όπου οι Φύλακες κουτσομπολεύουν μεταξύ τους, όσο και στα κελιά όσων βάζουν στις φυλακές.\nΑυτό που δεν γνωρίζει η Κέιτλιν, ωστόσο, είναι ότι ο «Κ» επίσης την έχει βάλει στο μάτι... ιδιαίτερα από τη στιγμή που στενεύει ο κλοιός γύρω του λόγω των ερευνών της Κέιτλιν."
    },
    "Κένεν": {
        "name": "Κένεν",
        "region": "Ιονία",
        "image_url": "https://cmsassets.rgpub.io/sanity/images/dsfx7636/universe/84f760ba5344b243d0cb24a8ecd69eabb31e773f-1215x717.jpg?accountingTag=LoL",
        "champ_url": "https://universe.leagueoflegends.com/el_GR/champion/kennen/",
        "lore": "Ένας ταραγμένος τόπος που συνεχώς μεταμορφώνεται, όπως η Πόλη του Μπαντλ, ποτέ δεν θα μπορούσε να κρατήσει ένα γιορντλ σαν τον Κένεν. Με πολλή τόλμη, αναζητώντας την αρμονία και την πνευματική ισορροπία, εγκατέλειψε τον κόσμο των πνευμάτων πριν από πολλές χιλιετίες. Εξερεύνησε τον υλικό κόσμο με αδάμαστη περιέργεια, διανύοντας τεράστιες αποστάσεις μέσα σε μια στιγμή. Όμως, ο τόπος που τον τράβηξε περισσότερο ήταν η Ιονία.\nΣτην Πρώτη Χώρα, έζησε αρχαίους πολέμους που κανείς πια δεν θυμάται, αλλά και τον κατοπινό αγώνα που δινόταν κάθε φορά για να ξαναχτιστεί ο τόπος. Ο Κένεν γοητεύτηκε σφοδρά από τούτο τον λαό, που αναζητούσε την ισορροπία τόσο για την ψυχή του όσο και για την πατρίδα του. Όσο περνούσε ο καιρός, επέστρεφε όλο και πιο σπάνια στην Πόλη του Μπαντλ, επιλέγοντας να μείνει στην Ιονία, όπου τα γιορντλ ήταν σεβαστά ως πλάσματα του κόσμου των πνευμάτων. Αν και, αντίθετα με τα όντα του υλικού κόσμου, ο Κένεν δεν γερνούσε, αγκάλιασε ολόψυχα τους θνητούς, μελετώντας τους για γενιές ολόκληρες. Αυτό που θαύμαζε πιο πολύ ήταν το πώς υπερασπίζονταν με πάθος την ιερή ισορροπία, παρόλο που οι ζωές τους ήταν τόσο εύθραυστες.\nΑκόμη κι έτσι, όμως, υπήρχαν απειλές για την ηρεμία της Ιονίας. Κακόβουλες οντότητες του κόσμου των πνευμάτων με φαρμακερές προθέσεις διέσχιζαν τον τόπο. Για χρόνια, ο Κένεν πολέμησε μονάχος αυτές τις διαταραχές της ισορροπίας, απολαμβάνοντας κάθε πρόκληση σαν πηγή διασκέδασης. Όμως, στο τέλος, κατάλαβε ότι δεν έκανε αρκετά για να πολεμήσει την αιτία που προκαλούσε αυτές τις εισβολές: την ανισορροπία. Ανακάλυψε ένα τάγμα που είχε ιδρυθεί πρόσφατα, από μέλη που επιδίωκαν ενεργά την ισορροπία ανάμεσα στους δύο κόσμους. Που μόνο μετά από προσεκτική παρατήρηση αποφάσιζαν τι πρέπει να γίνει για την αποκαταστήσουν.\nΑυτοαποκαλούνταν Κίνκου.\nΟ Κένεν ένιωσε να γοητεύεται από το τάγμα, που το κυβερνούσαν δύο αρχηγοί: το απόμακρο Μάτι του Λυκόφωτος και η εκδικητική Γροθιά της Σκιάς. Συνειδητοποίησε ότι η ηγεσία των Κίνκου χρειαζόταν και ένα τρίτο συστατικό. Έναν συμφιλιωτή αυτών των δύο τάσεων, που δεν θα άφηνε την πολεμοχαρή Γροθιά να κυριαρχήσει επάνω στο στοχαστικό Μάτι, αλλά που δεν θα επέτρεπε και στην τάση του Ματιού για συνεχή παρατήρηση να παραλύσει τη Γροθιά.\nΟ Κένεν πρότεινε στο τάγμα να γίνει ο διαμεσολαβητής, καθώς, σαν πλάσμα τόσο του κόσμου των πνευμάτων όσο και του υλικού κόσμου, είχε μοναδικά προσόντα για τη θέση αυτή. Οι Κίνκου αποδέχθηκαν τη σοφία του Κένεν, που έτσι έγινε το πρώτο Μάτι του Κυκλώνα για το τάγμα. Ως μέρος της νέας ηγετικής τριάδας, μαζί με το Μάτι του Λυκόφωτος και τη Γροθιά της Σκιάς, ο Κένεν είχε την ευθύνη να επιλέγει τον καλύτερο τρόπο για τη διατήρηση της ισορροπίας. Η φιλική και διπλωματική συμπεριφορά του διαφύλαξαν την αρμονία ανάμεσα στους Κίνκου.\nΕπιπλέον, ο Κένεν παρατήρησε ότι το τάγμα είχε έρθει σε ρήξη με τους απλούς ανθρώπους που ζούσαν γύρω του, καθώς οι αποφάσεις εκτελούνταν γρήγορα, χωρίς διαφάνεια και χωρίς δυνατότητα ενστάσεων. Το γιορντλ συνειδητοποίησε ότι θα μπορούσε να καλύψει μια ακόμα ανάγκη των Κίνκου. Χάρη στη φανταστική ταχύτητα και τη συμπόνια που τον χαρακτήριζε, θα ήταν ο ιδανικός εκπρόσωπος για τη γνωστοποίηση των αποφάσεων του τάγματος σε εκείνους που θα επηρεάζονταν από αυτές. Έχοντας δει ότι το γεγονός πως οι Κίνκου φορούσαν μάσκες στο πρόσωπο, δημιουργούσε απόσταση από τον λαό, φρόντισε να βγάλει τη δική του, για να συνδεθεί περισσότερο με αυτούς που ήθελε να προστατέψει.\nΌμως, η θέση του Κένεν ως Ματιού του Κυκλώνα είχε και μια άλλη, πολύ πιο σοβαρή πλευρά. Έχοντας επιφορτιστεί με την Ηλιακή Διαδρομή, αντιμετώπιζε τις προκλήσεις ενάντια στις αποφάσεις των Κίνκου, και όχι πάντοτε μόνο με τα λόγια.\nΓιατί, μερικές φορές, το τίμημα για την ισορροπία ήταν το αίμα εκείνου που ήθελε να τη διαταράξει —και ο Κένεν ήταν σε θέση να σωπάσει κάθε διαφωνία με το σούρικεν και τους ανεμοστρόβιλους που μπορούσε να δημιουργήσει.\nΣτο πέρασμα των αιώνων, υπήρξαν πολλές απειλές για τους Κίνκου. Καμιά τους, όμως, δεν ήταν τόσο σοβαρή όσο η εισβολή της Νόξους και όσα την ακολούθησαν. Όταν η Νόξους εισέβαλε στην Πρώτη Χώρα, ο Κένεν ήταν αντίθετος με τη συμμετοχή των Κίνκου στην αντίσταση, ακόμη και όταν ο πόλεμος λίγο έλειψε να διαλύσει το τάγμα. Ακόμα και στην πιο σκοτεινή ώρα των Κίνκου, μετά από το πραξικόπημα που οργάνωσε ένας πρώην ακόλουθος ονόματι Ζεντ, το γιορντλ οδήγησε το τάγμα μέσα από την κακοτοπιά, ενώ το νέο Μάτι του Λυκόφωτος, ο Σεν, πάλευε να ανταποκριθεί στα καθήκοντα του ηγέτη. Ο Κένεν παρακίνησε τη Γροθιά της Σκιάς, τη Μαγίμ, να στρέψει την προσοχή της προς την κόρη της, την Ακάλι, που ο ίδιος είχε εκπαιδεύσει από τα παιδικά της χρόνια, και να τη δει ως διάδοχο.\nΌμως, ακόμα και αυτός δεν μπόρεσε να βρει τα λόγια που θα εμπόδιζαν την Ακάλι από το να εγκαταλείψει τελικά τους Κίνκου, απογοητευμένη από την αδυναμία του τάγματος να δράσει ενάντια στους εχθρούς της Ιονίας.\nΤα πρόσφατα γεγονότα έχουν δοκιμάσει σκληρά τον Κένεν, καθώς μια νέα εποχή αναταραχών και βίας έχει βυθίσει την Ιονία στο χάος. Όμως, ό,τι κι αν γίνει, αυτός θα προστατεύσει το διχασμένο πια Τάγμα των Κίνκου, παλεύοντας δίπλα στον Σεν για να υπερασπίσει την ισορροπία της Πρώτης Χώρας. Μην αφήνεις το μικρό ανάστημα του Κένεν να σε ξεγελά. Γιατί μπορεί το μάτι του κυκλώνα να είναι το πιο γαλήνιο σημείο του, όταν όμως αυτό το μάτι στραφεί επάνω σου, το πανίσχυρό του χτύπημα δεν απέχει παρά μόνο μια στιγμή."
    },
    "Κίντρεντ": {
        "name": "Κίντρεντ",
        "region": "Γη των ρούνων",
        "image_url": "https://cmsassets.rgpub.io/sanity/images/dsfx7636/universe/2ac0d07605a4cb49058640a3477274f90003265f-1215x717.jpg?accountingTag=LoL",
        "champ_url": "https://universe.leagueoflegends.com/el_GR/champion/kindred/",
        "lore": "Ξεχωριστοί, αλλά ποτέ χώρια, οι Κίντρεντ αντιπροσωπεύουν τις δύο πτυχές του θανάτου. Το βέλος του Αρνιού απελευθερώνει γρήγορα από τον κόσμο των ζωντανών όσους έχουν αποδεχτεί τη μοίρα τους. Ο Λύκος κυνηγά όσους πασχίζουν να γλυτώσουν τον θάνατο, αποτελειώνοντάς τους βίαια με τα τρομερά σαγόνια του. Παρόλο που οι ερμηνείες της φύσης των Κίντρεντ διίστανται στη Γη των Ρούνων, όλοι οι θνητοί πρέπει να επιλέξουν το πραγματικό πρόσωπο του θανάτου τους.\nΟι Κίντρεντ είναι η λευκή αγκαλιά της ανυπαρξίας και το τρίξιμο των δοντιών στο σκοτάδι. Ποιμένας και σφαγέας, ποιητής και πρωτόγονος, είναι μια ενιαία ύπαρξη. Όταν βρίσκονται στην κόψη του ξυραφιού, πιο δυνατός κι από κάθε σάλπιγγα, ο εκκωφαντικός παλμός στον λαιμό των ζωντανών αποτελεί το κάλεσμα των Κίντρεντ για κυνήγι. Στάσου όρθιος και δέξου το ασημένιο τόξο του Αρνιού και τα βέλη της θα σε αποτελειώσουν γρήγορα. Αν την αρνηθείς, ο Λύκος θα σε κυνηγήσει μετά χαράς και κάθε θήραμα πάντα βρίσκει τραγικό τέλος.\nΟι Κίντρεντ κυνηγούν στο Βάλοραν από τότε που οι άνθρωποι γνώρισαν τον θάνατο. Όταν έρχεται η τελευταία στιγμή, λέγεται ότι ένας πραγματικός Ντεμασιανός θα μεταμορφωθεί σε Αρνί και θα πάρει το τόξο του, ενώ στους σκοτεινούς δρόμους της Νόξους ο Λύκος ηγείται του κυνηγιού. Στα χιόνια του Φρέλιορντ, κάποιες φατρίες πριν φύγουν για τη μάχη «φιλούν το Λύκο», δίνοντας όρκο να τιμήσουν το κυνήγι του με το αίμα των εχθρών τους. Μετά από κάθε Στοιχειωμένο Καρναβάλι, οι κάτοικοι της πόλης του Μπίλτζγουοτερ συγκεντρώνονται για να τιμήσουν τους επιζήσαντες και αυτούς που λυτρώθηκαν με τον πραγματικό θάνατο από το Αρνί και τον Λύκο.\nΗ άρνηση των Κίντρεντ σημαίνει άρνηση της φυσικής τάξης των πραγμάτων. Λίγοι είναι οι αξιολύπητοι που έχουν αποφύγει αυτούς τους κυνηγούς. Αυτή η στρεβλή διαφυγή δεν αποτελεί καταφύγιο, παρά είναι εφιάλτης δίχως τέλος. Οι Κίντρεντ περιμένουν τους απέθαντους που είναι παγιδευμένοι στα Νησιά της Σκιάς, γιατί ξέρουν ότι στο τέλος όλοι θα τελειώσουν, είτε από το τόξο του Αρνιού είτε από τα δόντια του Λύκου.\nΗ πρώτη καταγεγραμμένη εμφάνιση των αιώνιων κυνηγών είναι από ένα ζεύγος αρχαίων μασκών, λαξευμένων από άγνωστα χέρια στους τάφους ξεχασμένων νεκρών. Μέχρι σήμερα, όμως, Αρνί και Λύκος παραμένουν μαζί και είναι πάντα αδελφοί: είναι οι Κίντρεντ."
    },
    "Κα'ζιξ": {
        "name": "Κα'ζιξ",
        "region": "Το κενό",
        "image_url": "https://cmsassets.rgpub.io/sanity/images/dsfx7636/universe_live/2d0ccab8e48ffc2daf3cfc0a9482c52601616ca7-1215x717.jpg?accountingTag=LoL",
        "champ_url": "https://universe.leagueoflegends.com/el_GR/champion/khazix/",
        "lore": "Ο Κα'Ζιξ είναι ένας άγριος κυνηγός από το Κενό, ο οποίος ήρθε στο Βάλοραν για να καταβροχθίσει τα πιο ισχυρά πλάσματα του κόσμου. Έχει τη δυνατότητα να απορροφά τη δύναμη των θηραμάτων του, εξελίσσοντας τον εαυτό του και αποκτώντας νέες ικανότητες. Περισσότερο από κάθε άλλο θήραμα, ο Κα'Ζιξ λαχταρά να σκοτώσει τον Ρένγκαρ, το μοναδικό πλάσμα που θεωρεί ισάξιό του.\n\nΌταν ο Κα'Ζιξ έφτασε σε αυτόν τον κόσμο, ήταν ευάλωτος και πεινασμένος. Τα ζώα που συνάντησε στην αρχή ήταν πολύ μικρά για να τροφοδοτήσουν την ταχύτατη εξέλιξη που αποζητούσε. Ο Κα'Ζιξ άρχισε να κυνηγά τα πιο επικίνδυνα πλάσματα που μπορούσε να βρει, διακινδυνεύοντας τη ζωή του για να ικανοποιήσει την πείνα του. Κάθε θήραμα που καταβρόχθιζε τον έκανε πιο γρήγορο και πιο δυνατό. Σύντομα, ο Κα'Ζιξ άρχισε να κυνηγάει τη λεία του με ασυγκράτητη βιαιότητα, καθώς πίστευε ότι ήταν ασταμάτητος. Μια μέρα, εκεί που απολάμβανε το θήραμα που μόλις είχε σκοτώσει, ο κυνηγός έγινε ο κυνηγημένος. Ένα πανίσχυρο πλάσμα όρμησε κατά πάνω του από την κάλυψη της βλάστησης, μια καταιγίδα από νύχια και ατσάλι. Με έναν εκκωφαντικό βρυχηθμό, τον παρέσυρε στο έδαφος ξεσκίζοντας τις σάρκες του με τα νύχια και τα όπλα του. Ο Κα'Ζιξ ένιωσε για πρώτη φορά το αίμα του να χύνεται στο έδαφος. Τυφλωμένος από πόνο και οργή, έσκισε με τα νύχια του το μάτι του εχθρού του και τον ανάγκασε να υποχωρήσει. Η πάλη τους κράτησε όλη μέρα. Στο τέλος, εξαντλημένοι και μισοπεθαμένοι και οι δυο τους, εγκατέλειψαν τη μάχη. Καθώς περίμενε να κλείσουν οι πληγές του, ο Κα'Ζιξ ένιωσε να φουντώνει μέσα του η επιθυμία να καταβροχθίσει αυτό το πλάσμα που μπορούσε να ανταγωνιστεί την ισχύ του Κενού. Η μάχη ανανέωσε το πάθος του για την αναζήτηση ισχυρών θηραμάτων. Μια μέρα, ο Κα'Ζιξ θα τραφεί από τις σάρκες του Ρένγκαρ."
    },
    "Κα'σάντι": {
        "name": "Κα'σάντι",
        "region": "Σουρίμα",
        "image_url": "https://cmsassets.rgpub.io/sanity/images/dsfx7636/universe/2f7e81a667a238ce3649d8bd47152df60e7a5c55-1920x1080.jpg?accountingTag=LoL",
        "champ_url": "https://universe.leagueoflegends.com/el_GR/champion/ksante/",
        "lore": "O Κα'Σάντι μεγάλωσε βυθισμένος στην ιστορία της πατρίδας του. Στο βραδινό φαγητό ο πατέρας του διηγούταν ιστορίες των προγόνων τους που χρησιμοποιούσαν τη γενναιότητα και τη δύναμή τους για να αντισταθούν στην τυραννία των Εξυψωμένων. Η μητέρα του μιλούσε για τα τρομερά θηρία που αντιμετώπισαν αυτοί οι ιδρυτές της Ναζούμα καθώς ταξίδευαν προς τον νότο, διασχίζοντας τη Σουρίμα, ανακαλύπτοντας τελικά μια περιοχή γεμάτη από τους σπανιότερους θησαυρούς της ερήμου: καταρράκτες, δασώδεις γκρεμούς και πλούσια πανίδα. Εκεί ρίζωσε η ελεύθερη πολιτεία της Ναζούμα, ασφαλής μακριά από τους αλαζόνες Εξυψωμένους. Ο Κα'Σάντι ρουφούσε κάθε λέξη και ορκιζόταν να γίνει ο σπουδαιότερος κυνηγός-πολεμιστής της Ναζούμα, αντάξιος των ηρώων των ιστοριών αυτών και υπόδειγμα για τις μελλοντικές γενιές του λαού του.\nΕπί δύο δεκαετίες, ο Κα'Σάντι εκπαιδεύτηκε με διάφορους δασκάλους πολεμικών τεχνών. Ήταν οι γονείς του, ωστόσο, που του έμαθαν να σέβεται τους εχθρούς της Ναζούμα: ανελέητα αρπακτικά και επεκτατικοί πολέμαρχοι που εποφθαλμιούσαν τους πόρους της πόλης-κράτους. Για να παραμείνει ελεύθερη η πολιτεία τους χρειαζόταν κάτι παραπάνω από ωμή δύναμη, του υπενθύμιζαν. Κατά τη διάρκεια της εκπαίδευσής του, ο Κα'Σάντι μαθήτευσε δίπλα σε λόγιους της Ναζούμα, μαθαίνοντας πώς τα υλικά που συλλέγονται από τη γη χρησιμοποιούνταν για τη δημιουργία προηγμένων όπλων και υποδομών που επέτρεψαν στην πατρίδα τους να ακμάσει για πέντε αιώνες.\nΣτα πρώτα του κυνήγια, ο Κα'Σάντι δημιούργησε πολλές φιλίες, ο πιο κοντινός του φίλος όμως ήταν ένας νεαρός άνδρας από το Μάροουμαρκ με το όνομα Τόπε. Ενώ ο Κα'Σάντι ήταν ένας ασυγκράτητος πολεμιστής στη μάχη σώμα με σώμα, ο Τόπε εξειδικευόταν στην επίθεση από απόσταση. Η χημεία τους ήταν απαράμιλλη καθώς κατατρόπωναν αγέλες λιθαρκούδων, επιδρομείς Σακάλ και ακόμα και ορδές Ξερ'Σάι. Και καθώς η συνεργασία τους γινόταν όλο και καλύτερη, παράλληλα δυνάμωνε και ο συναισθηματικός δεσμός τους.\nΈνα βράδυ, ο Κα'Σάντι άνοιξε την καρδιά του στον Τόπε κάτω από το φως των αστεριών και εξομολογήθηκε ότι τα αισθήματά του ξεπερνούσαν την απλή φιλία. Όταν έμαθε ότι και ο Τόπε αισθανόταν το ίδιο, οι δυο τους αγκαλιάστηκαν και αντάλλαξαν το πρώτο τους φιλί. Καθώς βρίσκονταν μαζί κάτω από τα αστέρια όλα φαίνονταν ιδανικά.\nΔεν ήταν όμως.\nΔύο Εξυψωμένοι, ο Αυτοκράτορας Αζίρ και ο Μάγος Ζέραθ ρήμαξαν την ήπειρο με έναν πόλεμο για την κυριαρχία επί της Σουρίμα, χρησιμοποιώντας και οι δυο φρικτά τερατουργήματα στους στρατούς τους. Οι ανιχνευτές της Ναζούμα εντόπισαν ένα τέτοιο πλάσμα, ένα τεράστιο αρπακτικό με τη μορφή λιονταριού και κόμπρας, που είχε χάσει τον δρόμο του και έσπερνε τον τρόμο στην κοντινή σαβάνα. Όταν οι ηγέτες της πόλης ρώτησαν ποιος θα μπορούσε να δαμάσει το θηρίο αυτό, προσφέρθηκαν να το κάνουν ο Κα'Σάντι και Τόπε.\nΣτην πρώτη τους προσπάθεια το θηρίο απέκρουσε όλες τις επιθέσεις τους χρησιμοποιώντας δυνάμεις που δεν είχαν δει ποτέ στο παρελθόν οι δύο άντρες. Ανακάλυψαν ότι η θωράκισή του, που έφτανε από το κεφάλι μέχρι και την ουρά, αναγεννιόταν μετά από κάθε μη θανατηφόρο χτύπημα. Χωρίς να καταφέρουν να το πληγώσουν, οι δυο τους αναγκάστηκαν να τραπούν σε φυγή από τη φωλιά του πλάσματος, αφήνοντάς το ανεξέλεγκτο.\nΚαι έτσι προσπάθησαν ξανά και ξανά.\nΗ απογοήτευση του Κα'Σάντι έκαιγε μέσα του. Για να γίνει ο σπουδαιότερος πολεμιστής της Ναζούμα έπρεπε να κατατροπώσει αυτό το θηρίο. Τίποτα άλλο δεν είχε σημασία. Εκπαιδευόταν από το χάραμα ως τη δύση του ηλίου, σίγουρος ότι ο Τόπε θα έδειχνε κατανόηση.\nΟ Τόπε, παράλληλα, μελετούσε το θηρίο. Παρουσίαζε στον Κα'Σάντι στρατηγικές, βλέποντας τον σύντροφό του να κουνάει το κεφάλι του καταφατικά καθώς τον άκουγε, ενώ παράλληλα εξαπέλυε επιθέσεις στα ομοιώματα που χρησιμοποιούσε για την εξάσκησή του. Νοερά ο Τόπε αναρωτιόταν αν οι δυο τους ήταν αρκετά δυνατοί.\nΗ μεγαλύτερη επιτυχία τους ήταν μια μάχη στην οποία κατάφεραν να αποσπάσουν ένα κομμάτι από τη θωράκιση του κομπρολιόνταρου. Ο Τόπε θεώρησε ότι είχαν κάνει πρόοδο και πίστεψε πως εάν ζητούσαν βοήθεια θα μπορούσαν να καταφέρουν ακόμα περισσότερα.\nΟ Κα'Σάντι, όμως, έβραζε από θυμό. Άρχισε να θεωρεί ότι ήταν αποκλειστικά δική του ευθύνη να νικήσει το κομπρολιόνταρο και οτιδήποτε εκτός από το να σφαγιάσει το θηρίο θα ήταν αποτυχία. Οι ήρωες που είχε ως ινδάλματα μεγαλώνοντας ποτέ δεν ηττούνταν στη μάχη. Έτσι, δεν ήταν δυνατό να ηττηθεί και ο Κα'Σάντι και ειδικά αποδεχόμενος επιπλέον υποστήριξη για τη μάχη του η οποία και θα αποδείκνυε την αξία του. Είχε δοκιμάσει τις ιδέες του Τόπε, οι οποίες δεν είχαν αποτέλεσμα, και τώρα ο Τόπε πίστευε ότι δεν ήταν αρκετά δυνατοί; Ο Κα'Σάντι δεν μπορούσε να το δεχτεί αυτό. Άρχισε να αναρωτιέται μήπως η ευθύνη ήταν του Τόπε και σύντομα απέρριψε τις στρατηγικές του, θεωρώντας τις ανώφελες.\nΟ Τόπε, πληγωμένος, επέμεινε ότι η ασυλλόγιστη εκπαίδευση δεν ήταν πολύ καλύτερη λύση. Η αποφασιστικότητα του Κα'Σάντι, κάποτε ένα στοιχείο άξιο θαυμασμού, είχε γίνει μια εγωιστική, εμμονική κινητήριος δύναμη.\nΚαθώς φούντωναν ο πόνος και ο θυμός τους, οι μάχες με το κομπρολιόνταρο που ακολούθησαν οδήγησαν σε ακόμα περισσότερες διαμάχες και τα λόγια που αντάλλαζαν όλο και λιγόστευαν, ώσπου σταμάτησαν τελείως να μιλάνε μεταξύ τους. Στο τέλος, το μόνο στο οποίο μπορούσαν να συμφωνήσουν ήταν ότι έπρεπε ο καθένας να πάρει τον δικό του δρόμο.\nΣτα χρόνια που ακολούθησαν, ο Κα'Σάντι συνέχισε να εκπαιδεύεται, πεισματάρης και μόνος. Η πρόοδός του ήταν σημαντική, αλλά η πρόοδος δεν οδήγησε και στη νίκη. Στο τέλος συνειδητοποίησε ότι μόνο με τη δύναμη δεν θα μπορούσε να νικήσει αυτό το πλάσμα. Χρειαζόταν βοήθεια.\nΟ Κα'Σάντι μάζεψε το κουράγιο να επισκεφτεί το σπίτι του Τόπε, όπου έμαθε ότι ο πρώην σύντροφός του είχε επιστρέψει στο Μάροουμαρκ. Στο σπίτι του Τόπε βρήκε μόνο τη θεία του. Καθώς ο Κα'Σάντι ετοιμαζόταν να φύγει, του έδωσε το ημερολόγιο του Τόπε και του εξήγησε ότι ο ανιψιός της το είχε αφήσει για να βοηθήσει τον Κα'Σάντι στη μάχη του ενάντια στο τρομερό τέρας.\nΟ Κα'Σάντι μελέτησε προσεκτικά το ημερολόγιο του Τόπε. Σταδιακά άρχισε να παρατηρεί τα μοτίβα στα λάθη τους και όταν έφτασε στις σημειώσεις για το κομπρολιόνταρο έμεινε άναυδος. Ο Τόπε ισχυριζόταν ότι το θηρίο ήταν ένα Μπακάι, ένα αποτυχημένο Εξυψωμένο πλάσμα. Η θεωρία του ήταν ότι ο Ζέραθ, γνωστός για την απεχθή χρήση της μαγείας, είχε εξαναγκάσει τη συγχώνευση ζώων της Σουρίμα χρησιμοποιώντας την τελετή της Εξύψωσης. Πλήρως προσηλωμένος, ο Κα'Σάντι συνέχισε να διαβάζει το ημερολόγιο, ανακαλύπτοντας τις θεωρίες του Τόπε για τον τρόπο με τον οποίο θα μπορούσε να ηττηθεί το Μπακάι με ένα πλήθος ιδεών που δεν είχαν περάσει ποτέ από το μυαλό του Κα'Σάντι. Μέχρι το βράδυ είχε ήδη ετοιμάσει ένα σχέδιο για να εφαρμόσει τις μεθόδους του Τόπε σε πιο αδύναμα τέρατα.\nΚαθώς βελτιώνονταν οι ικανότητές του, ο Κα'Σάντι θυμόταν τα διδάγματα των γονιών του και συνειδητοποίησε ότι η περηφάνεια του τον είχε παρασύρει. Δεν είχε σεβαστεί αρκετά τις ιδέες του Τόπε ώστε να τις δοκιμάσει σοβαρά. Η αλήθεια ήταν ότι ο Κα'Σάντι είχε σεβαστεί περισσότερο τον αντίπαλό του παρά τον σύντροφό του. Με το πέρασμα του χρόνου αποδέχτηκε τα ελαττώματά του και σταδιακά προχώρησε, ευγνώμων για αυτά που είχαν μοιραστεί, αλλά και χαρούμενος που περπατούσε στο δικό του μονοπάτι με μια νέα οπτική.\nΚάτω από τον άλικο ουρανό, ο Κα'Σάντι πλησίασε για άλλη μια φορά το κομπρολιόνταρο. Υπολόγισε κάθε μανούβρα, αποφεύγοντας τα χτυπήματα του θηρίου και χτυπώντας όταν αυτό γλιστρούσε. Η ανατολή έγινε δύση. Τα όπλα του ήταν κομματιασμένα και το σώμα του ματωμένο, μα το πνεύμα του ήταν ανυποχώρητο. Όταν το πλάσμα επιτέλους άρχισε να κουράζεται, ο Κα'Σάντι βρήκε την ευκαιρία του, εμπνευσμένος από τις θεωρίες του Τόπε, και στρίμωξε τον αντίπαλό τους σε έναν καταρράκτη της Ναζούμα όπου τα φυσικά νερά αποδυνάμωσαν τη θωράκιση του κομπρολιόνταρου, επιτρέποντας στον Κα'Σάντι να δώσει επιτέλους ένα θανάσιμο χτύπημα.\nΟ Κα'Σάντι, εξαντλημένος, παρέμεινε αγέρωχος. Περήφανος όχι μόνο για το κατόρθωμά του, αλλά και για το ταξίδι που έκανε.\nΟ Κα'Σάντι δοξάστηκε στη Ναζούμα όταν επέστρεψε. Σύμφωνα με την παράδοση, δώρισε το σώμα του πλάσματος στους λόγιους για να το μελετήσουν, κρατώντας μόνο δύο κομμάτια της θωράκισής του για να βελτιώσει τον σχεδιασμό των χαρακτηριστικών όπλων ντόφο που χρησιμοποιούσε. Αυτά επανασχεδιάστηκαν με τέτοιον τρόπο ώστε να διατηρήσουν τις αναγεννητικές ιδιότητες της θωράκισης και έτσι όταν θρυμματιζόταν το βαρύ εξωτερικό στρώμα, ο Κα'Σάντι μπορούσε να συνεχίσει να τα χρησιμοποιεί ως αιχμηρές λεπίδες μέχρι αυτό να αναγεννηθεί. Ως τελευταία λεπτομέρεια χάραξε σε κάθε ένα από τα ντόφο ένα σύμβολο που είχε σχεδιάσει ο Τόπε στο ημερολόγιό του, το οποίο αναπαριστούσε το κομπρολιόνταρο. Αν και είχε τελειώσει ο χρόνος τους μαζί, ο Κα'Σάντι ήξερε ότι δεν τα είχε καταφέρει μόνος του.\nΣήμερα ο Κα'Σάντι θεωρείται το Καμάρι της Ναζούμα. Πλέον, όμως, έχει μάθει πως αν είναι να γίνει μια μέρα ο σπουδαιότερος ηγέτης της, δεν πρέπει ποτέ ξανά να επιτρέψει στον εγωισμό του να θολώσει την κρίση του. Το μέλλον της πατρίδας του —και με την απειλή των Εξυψωμένων να ελλοχεύει— ήταν αβέβαιο. Όμως, ο Κα'Σάντι ξέρει πως αν ο Αζίρ ή ο Ζέραθ τολμήσει να φέρει τον στρατό του στον νότο θα είναι έτοιμος να πολεμήσει."
    },
    "Καλίστα": {
        "name": "Καλίστα",
        "region": "Νησιά της σκιάς",
        "image_url": "https://cmsassets.rgpub.io/sanity/images/dsfx7636/universe/7c9c407e5fefbe90cf2cca88aef5410cac72f164-1215x717.jpg?accountingTag=LoL",
        "champ_url": "https://universe.leagueoflegends.com/el_GR/champion/kalista/",
        "lore": ""
    },
    "Καμίλ": {
        "name": "Καμίλ",
        "region": "Πιλτόβερ",
        "image_url": "https://cmsassets.rgpub.io/sanity/images/dsfx7636/universe/c5706cb3e60e90c8a80edc4630f66fb9967a7b2c-1024x616.jpg?accountingTag=LoL",
        "champ_url": "https://universe.leagueoflegends.com/el_GR/champion/camille/",
        "lore": ""
    },
    "Κασσιόπη": {
        "name": "Κασσιόπη",
        "region": "Νόξους",
        "image_url": "https://cmsassets.rgpub.io/sanity/images/dsfx7636/universe/f1991d2eb2a3f9543897c95278c31f6e56670588-1215x717.jpg?accountingTag=LoL",
        "champ_url": "https://universe.leagueoflegends.com/el_GR/champion/cassiopeia/",
        "lore": ""
    },
    "Καταρίνα": {
        "name": "Καταρίνα",
        "region": "Νόξους",
        "image_url": "https://cmsassets.rgpub.io/sanity/images/dsfx7636/universe/0b61440f72501d55b2a1b02752b74c28680ee09d-1215x717.jpg?accountingTag=LoL",
        "champ_url": "https://universe.leagueoflegends.com/el_GR/champion/katarina/",
        "lore": "Γόνος μιας από τις πιο σεβαστές αριστοκρατικές οικογένειες της Νόξους, η Καταρίνα Ντι Κουτώ έζησε μια ζωή γεμάτη προνόμια από νεαρή ηλικία. Σε αντίθεση με την Κασσιόπη, τη μικρότερη αδερφή της, η οποία είχε έφεση στις πολιτικές μηχανορραφίες, όπως και η μητέρα τους, η Καταρίνα έμοιαζε πολύ περισσότερο στον πατέρα της, τον Στρατηγό Ντι Κουτώ, ο οποίος την πίεσε να μάθει να χειρίζεται τη λεπίδα - τον τρόπο για να κόβει τους εχθρούς της αυτοκρατορίας όχι με ανελέητη βαναυσότητα, αλλά με θανατηφόρα ακρίβεια. Ο πατέρας της ήταν ένας πολύ αυστηρός δάσκαλος με πολλούς μαθητές, και δεν εντυπωσιαζόταν καθόλου εύκολα.\nΤα παιδικά χρόνια της Καταρίνα ήταν μια διαρκής προσπάθεια, με ελάχιστες στιγμές καλοσύνης ή ξεκούρασης. Για να γίνει το υπέρτατο όπλο της Νόξους που οραματιζόταν ο πατέρας της, αφιέρωνε κάθε λεπτό της ημέρας στην εκπαίδευσή της, δοκιμάζοντας τη φυσική της κατάσταση, την επιδεξιότητα και την αντοχή της στον πόνο. Έκλεβε δηλητήρια από τους πιο κακόφημους φαρμακοποιούς της πόλης και δοκίμαζε την αποτελεσματικότητά τους σε μικροσκοπικές δόσεις στον ίδιο της τον εαυτό. Με αυτόν τον τρόπο, εξοικειωνόταν με τη δράση τους, ενώ παράλληλα εκπαίδευε τον οργανισμό της στο να αντιστέκεται στις επιπτώσεις τους. Βαθιά μέσα στη νύχτα, σκαρφάλωνε στους ψηλότερους πύργους, περνώντας απαρατήρητη από όλους.\nΑνυπομονούσε να συμβάλει έμπρακτα στη δόξα της Νόξους. Ανυπομονούσε να της δοθεί η ευκαιρία να δείξει τη δύναμη που έκρυβε μέσα της στην υπηρεσία του θρόνου και της αυτοκρατορίας.\nΗ πρώτη της αποστολή τής ανατέθηκε απευθείας από τον πατέρα της, την παραμονή μιας μεγάλης μάχης που ετοιμαζόταν να δώσει με τα στρατεύματά του σε έναν από τους αμέτρητους επεκτατικούς πολέμους προς τα δυτικά... Στόχος της ήταν ένας χαμηλόβαθμος αξιωματικός ταπεινής καταγωγής, με το όνομα Δημήτριος.\nΗ Καταρίνα ήταν έξω φρενών. Για αυτό εκπαιδευόταν όλη της τη ζωή; Για να χαραμίσει τις ικανότητές της σε έναν χωριάτη που μετά βίας θα ήξερε από πού κρατάνε το σπαθί; Απαράδεκτο. Αντί για τον στόχο που της είχε αναθέσει ο πατέρας της, η Καταρίνα διείσδυσε στο στρατόπεδο του εχθρού και έκοψε το λαρύγγι του διοικητή την ώρα που κοιμόταν. Η εκτέλεση ήταν άψογη από κάθε άποψη. Θα έφερνε μια γρήγορη νίκη και δόξα για τη Νόξους. Θα έκανε υπερήφανο τον πατέρα της.\nΜε την ανατολή του ήλιου, ο ήρωας Δημήτριος, που διψούσε για εκδίκηση, με το πρόσωπό του βαμμένο με στάχτες, έτρεψε σε φυγή τις στρατιές της Νόξους και κατάφερε να φτάσει μέχρι το στρατόπεδο του πατέρα της, επικεφαλής μιας αποφασισμένης ομάδας κρούσης. Έσπειρε το θάνατο παντού γύρω του, σφαγιάζοντας δεκάδες Νοξιανούς στρατιώτες, μεταξύ των οποίων και την προσωπική φρουρά του στρατηγού. Ο πατέρας της Καταρίνα μετά βίας κατάφερε να δραπετεύσει.\nΉταν τόσο εξοργισμένος με την κόρη του, που δεν μπορούσε ούτε να την κοιτάξει στα μάτια. Είχε ατιμάσει τον ίδιο, αλλά, ακόμα χειρότερα, είχε αμαυρώσει το όνομα του Οίκου της. Οι σπουδαίοι εκτελεστές δεν αναζητούν την αναγνώριση ή τη δόξα, της υπενθύμισε. Δεν έχουν την αξίωση να καθίσουν σε περίοπτη θέση στο πλευρό του άρχοντά τους.\nΣυντετριμμένη, η Καταρίνα εγκατέλειψε το στρατόπεδο και βγήκε μόνη της στο δάσος. Ήταν αποφασισμένη να ολοκληρώσει την αποστολή της. Ο Δημήτριος θα πλήρωνε αυτό που έκανε με τη ζωή του. Ακόμα κι έτσι, το μυαλό της δούλευε πυρετωδώς. Θα μπορούσε ποτέ να συγχωρέσει τον εαυτό της; Πώς γίνεται να ήταν τόσο ανόητη;\nΉταν τόσο βυθισμένη στις σκέψεις της που δεν αντιλήφθηκε τον άντρα που λίγο έλειψε να της βγάλει το μάτι με τη λεπίδα του.\nΘέλοντας να εξιλεωθεί για την αποτυχία της Καταρίνα, ο Στρατηγός Ντι Κουτώ είχε στείλει έναν άλλον από τους μαθητές του να την βρει και να την σκοτώσει: έναν αλητάκο χωρίς όνομα που είχε μαζέψει από μια ταπεινή συντεχνία δολοφόνων. Παρά τον αιφνιδιασμό και το αίμα που έτρεχε άφθονο στο πρόσωπό της, η πολυετής εκπαίδευσή της υπερίσχυσε κι η Καταρίνα τράβηξε τις λεπίδες της με αστραπιαία ταχύτητα.\nΜετά από έξι ώρες, επέστρεψε στο στρατόπεδο κρατώντας το κομμένο κεφάλι του Δημητρίου και το πέταξε στα πόδια του πατέρα της.\nΕίπε στον στρατηγό ότι είχε σκεφτεί να πάρει το δικό του κεφάλι, αλλά τελικά αποφάσισε - παρόλο που δυσκολεύτηκε να το παραδεχτεί - ότι είχε δίκιο να διατάξει τη θανάτωσή της. Είχε αποτύχει. Όχι μόνο ως εκτελεστής ή ως κόρη, αλλά ως Νοξιανή.\nΚαι η αποτυχία πρέπει να έχει πάντα επιπτώσεις. Χάιδεψε με το χέρι της την κατακόκκινη, βαθιά ουλή στο αριστερό της μάτι και αναλογίστηκε το τίμημα που είχαν πληρώσει άλλοι για την υπεροψία της.\nΉξερε ότι είχε χάσει την εύνοια του πατέρα της και ότι δεν θα μπορούσε ποτέ να την ανακτήσει. Θα εκπαίδευε άλλους στη θέση της, μόνο και μόνο για να την κάνει να νιώσει άσχημα. Παρόλα αυτά, ορκίστηκε να εξιλεωθεί για το λάθος της, όποιο και αν ήταν το τίμημα. Θα αφιέρωνε τα ταλέντα της στην αυτοκρατορία και θα γινόταν και πάλι η ύπουλη λεπίδα της πατρίδας της, όπως ήθελε πάντα."
    },
    "Κιάνα": {
        "name": "Κιάνα",
        "region": "Ιστάλ",
        "image_url": "https://cmsassets.rgpub.io/sanity/images/dsfx7636/universe/701238dd7451fe3f836ded843c6d869c43f24261-4000x2348.jpg?accountingTag=LoL",
        "champ_url": "https://universe.leagueoflegends.com/el_GR/champion/qiyana/",
        "lore": ""
    },
    "Κλεντ": {
        "name": "Κλεντ",
        "region": "Νόξους",
        "image_url": "https://cmsassets.rgpub.io/sanity/images/dsfx7636/universe/cf210d9c39fbc4728ca6c75233d8a9e7682db74d-1215x717.jpg?accountingTag=LoL",
        "champ_url": "https://universe.leagueoflegends.com/el_GR/champion/kled/",
        "lore": ""
    },
    "Κογκ'μο": {
        "name": "Κογκ'μο",
        "region": "Το κενό",
        "image_url": "https://cmsassets.rgpub.io/sanity/images/dsfx7636/universe/a1c2d280e545046c1587ec1a9bddc7561af55c55-1215x717.jpg?accountingTag=LoL",
        "champ_url": "https://universe.leagueoflegends.com/el_GR/champion/kogmaw/",
        "lore": "Όταν ο προφήτης Μάλζαχαρ ξαναγεννήθηκε στην Ικαθία, οδηγήθηκε εκεί από μια δυσοίωνη φωνή που αγκιστρώθηκε εφεξής στην ψυχή του. Αυτή η φωνή τον πλημμύρισε με ένα αίσθημα αποστολής και παρόλο που ο Μάλζαχαρ δεν βασανιζόταν πια από το κάλεσμά της, η φωνή δεν είχε σταματήσει την ακατάπαυστη επίκλησή της. Γιατί το απαλό τρεμόπαιγμα αυτού του καταραμένου φάρου - που είχε συνδεθεί πια με τη Γη των Ρούνων - προσέλκυσε ένα φρικαλέο τέρας που διέσχισε έρποντας ένα δυσνόητο κατώφλι, ανοίγοντας ένα ανορθόδοξο ρήγμα ανάμεσα σε διαστήματα. Εκεί, ανάμεσα στα στοιχειωμένα χαλάσματα της Ικαθία, ο Κογκ'Μο εμφανίστηκε στον Βάλοραν και η περιέργειά του ήταν μεγάλη. Η σπίθα που τον είχε οδηγήσει στη Γη των Ρούνων συνέχιζε να τον περιπαίζει, ωθώντας τον απαλά προς τον Μάλζαχαρ. Τον ώθησε επίσης να εξοικειωθεί με το νέο αυτό περιβάλλον, προς μεγάλη συμφορά οποιουδήποτε βρέθηκε μπροστά του.\nΤα μαγευτικά χρώματα και οι μυρωδιές της Γης των Ρούνων μέθυσαν τον Κογκ'Μο και αυτός εξερεύνησε τους καρπούς αυτούς του πρωτόγνωρου κόσμου με τον μόνο τρόπο που ήξερε: τα καταβρόχθισε. Αρχικά γεύτηκε μόνο τα άγρια ζώα και τα φυτά που βρέθηκαν μπροστά του. Καθώς διέσχιζε όμως τις άγονες Πεδιάδες της Καταιγίδας, συνάντησε μια φυλή νομάδων. Ο Κογκ'Μο φάνηκε να αγνοεί τους συμβατικούς νόμους της φυσικής, και καταβρόχθισε κάθε νομάδα και εμπόδιο που βρέθηκε μπροστά του, έναν όγκο πολλαπλάσιο του δικού του. Τα πιο συνειδητοποιημένα από τα θύματά του ίσως να πρόλαβαν να αναρωτηθούν αν έφταιγαν τα καυστικά ένζυμα που έκαιγαν το έδαφος καθώς έσταζαν από το μισάνοιχτο στόμα του, αν κι αυτές οι σκέψεις γρήγορα έβρισκαν το τέλος τους. Ακόμη κι αυτή η ακατάσχετη μανία καταβρόχθισης δεν καταλάγιασε καν την πείνα του Κογκ'Μο. Η πορεία της καταστροφής συνεχίζεται, καθώς ακολουθεί τον Μάλζαχαρ χωρίς σταματημό. Κανείς δεν ξέρει τι θα συμβεί όταν τον συναντήσει."
    },
    "Κουίν": {
        "name": "Κουίν",
        "region": "Ντεμάσια",
        "image_url": "https://cmsassets.rgpub.io/sanity/images/dsfx7636/universe/c184e107070eb49041d26b2d681424d120abe1b6-1215x717.jpg?accountingTag=LoL",
        "champ_url": "https://universe.leagueoflegends.com/el_GR/champion/quinn/",
        "lore": "Η Κουίν και ο Κέιλεμπ, ο δίδυμος αδερφός της, γεννήθηκαν στο Ουβεντέιλ, έναν απομονωμένο ορεινό οικισμό της βορειοανατολικής Ντεμάσια. Ήταν ένα πλούσιο χωριό κυνηγών και αγροτών. Το προστάτευαν ιχνηλάτες που περιπολούσαν στην άγρια φύση και έδιωχναν όσα επικίνδυνα πλάσματα κατέβαιναν από τις ψηλές κορυφές.\nΌταν τα δίδυμα ήταν ακόμα μικρά, ο Βασιλιάς Τζάρβαν ο Γ' επισκέφτηκε το Ουβεντέιλ, κατά τη διάρκεια μιας περιοδείας στο βασίλειό του. Η Κουίν και ο Κέιλεμπ έμειναν έκθαμβοι από την πομπή των ιπποτών της συνοδείας του, με τις εξαίσιες, αστραφτερές πανοπλίες τους. Όταν αργότερα ο πατέρας τους, που ήταν οπλουργός στο χωριό, είδε τα παιδιά να προσποιούνται, πάνω στο παιχνίδι τους, ότι υπεράσπιζαν γενναία την πατρίδα, τους έφτιαξε μερικά απλοϊκά όπλα για να παίζουν καλύτερα.\nΌμως, καθώς μεγάλωναν, τα παιδιά περνούσαν όσο περισσότερο χρόνο μπορούσαν στην εξοχή με τη μητέρα τους —που ήταν μία από τους τοπικούς ιχνηλάτες και μάλιστα κατείχε τον βαθμό του φύλακα. Αυτή δίδαξε στα παιδιά πώς να επιβιώνουν στη φύση, πώς να εντοπίζουν άγρια ζώα και, το πιο σημαντικό, πώς να πολεμούν. Η Κουίν και ο Κέιλεμπ έγιναν πολύ δυνατή ομάδα, χάρη στην κοφτερή ματιά της κοπέλας, που εντόπιζε αμέσως τα ίχνη, την ικανότητα του αγοριού να προσελκύει τα θηράματα, το αλάνθαστο σημάδι της με το τόξο και τη δική του επιδεξιότητα με το κυνηγετικό δόρυ.\nΌμως, μια εξόρμησή τους κατέληξε σε τραγωδία.\nΗ Κουίν και ο Κέιλεμπ, που ήταν πλέον ιχνηλάτες για το Ουβεντέιλ, ανέλαβαν να συνοδέψουν μια ομάδα ευγενών από την πρωτεύουσα, που ήρθε στα μέρη τους για να κυνηγήσουν έναν γιγάντιο χαυλιοφάγο, ένα σαρκοφάγο πλάσμα με παχύ δέρμα, μακριά κέρατα και επιθετική ιδιοσυγκρασία. Όμως, οι ευγενείς δεν κατάφεραν να το σκοτώσουν αμέσως. Έτσι, το πληγωμένο κτήνος στράφηκε εναντίον τους. Τα δίδυμα αδέλφια έσπευσαν να επέμβουν. Το δόρυ του Κέιλεμπ τύφλωσε το ένα μάτι του πλάσματος και η Κουίν κατάφερε να το διώξει με τα βέλη της… όμως όχι πριν αυτό ξεκοιλιάσει τον Κέιλεμπ με τα θανατηφόρα κέρατά του.\nΟ αρχηγός της ομάδας των ευγενών, ο Λόρδος Μπάρετ Μπιβέλ, βοήθησε την Κουίν να θάψει τον αδελφό της κοντά στο σημείο όπου έπεσε μαχόμενος. Όμως, ήταν σε όλους φανερό ότι ο θάνατός του την είχε τσακίσει.\nΑνήμπορη να ξεπεράσει τον χαμό του, επισκεπτόταν τακτικά τον τάφο του, ενώ η ευχαρίστηση που ένιωθε άλλοτε σαν ιχνηλάτης άρχισε να ξεθωριάζει. Οι ικανότητές της στην άγρια φύση δεν ήταν πια οι ίδιες κι άρχισε να κάνει λάθη: δεν εντόπιζε εμφανή ίχνη και το σημάδι της δεν ήταν καλό.\nΛίγους μήνες αργότερα, η Λαίδη Λεστάρα Μπιβέλ επισκέφθηκε την οικογένεια της Κουίν. Η ευγενής είχε έρθει να εκφράσει την ευγνωμοσύνη της για το ότι η Κουίν είχε σώσει τη ζωή του συζύγου της και ρώτησε τι μπορούσε να κάνει για να της το ανταποδώσει. Η Κουίν δεν μπόρεσε να σκεφτεί κάτι. Ευχαρίστησε τη Λαίδη Μπιβέλ και, με τρόπο ευγενικό, την έδιωξε.\nΤην ημέρα που συμπληρώθηκε ένας χρόνος από τον θάνατο του Κέιλεμπ, η Κουίν επισκέφθηκε ξανά τον τάφο του, όπως τόσο συχνά έκανε. Χαμένη μέσα στη θλίψη της, δεν άκουσε τον μονόφθαλμο χαυλιοφάγο που πλησίαζε: σημάδι ότι ήταν το ίδιο θηρίο που σκότωσε τον αδερφό της.\nΤο τέρας χίμηξε. Η Κουίν έριξε το ένα βέλος μετά το άλλο, αλλά χωρίς αποτέλεσμα. Κατάλαβε ότι ήταν καταδικασμένη. Όμως, μόλις εκείνη τη στιγμή, ένα μεγαλόπρεπο πουλί μπήκε ανάμεσά τους: Ένας Αζουρίτης Αετός, ένα είδος που θεωρούνταν εξαφανισμένο για χρόνια. Τα νύχια και το ράμφος του αετού χάραξαν ματωμένα αυλάκια στο πρόσωπο του χαυλιοφάγου, όμως το πλάσμα δεν πτοήθηκε και με τα κέρατά του έσκισε το φτερό του πουλιού.\nΗ Κουίν έριξε το τελευταίο της βέλος, καθώς το τέρας όρμησε ξανά επάνω της. Αυτήν τη φορά το σημάδι της δεν λάθεψε και το βέλος πέταξε ίσια μέσα στο λαρύγγι του πλάσματός, σκοτώνοντάς το στη στιγμή.\nΗ Κουίν πλησίασε με προσοχή τον πληγωμένο αετό, γιατί ήξερε ότι τα πουλιά αυτά ήταν αδάμαστοι και αδίστακτοι κυνηγοί. Όμως, αντί για βλέμμα κυνηγού, εκείνη είδε στα μάτια του απέραντη οικειότητα. Η Κουίν έδεσε το σπασμένο ακρόφτερο του πουλιού κι επέστρεψε στο Ουβεντέιλ παίρνοντάς το μαζί της. Του έδωσε το όνομα Βάλορ και ο δεσμός που αναπτύχθηκε μεταξύ τους άναψε και πάλι τη φλόγα στην καρδιά της Κουίν. Οι σκέψεις της άρχισαν να πετούν ξανά στο όνειρό της να υπηρετήσει την Ντεμάσια στη μάχη, ως ιππότης.\nΌπως, όμως, της θύμισε η μητέρα της, για αυτά τα πράγματα χρειάζονταν χρήματα και κάτι τέτοιο ήταν πολύ πέρα από τις ταπεινές δυνατότητες της οικογένειας. Ωστόσο, του πατέρα της η προτροπή ήταν να πάει στην πρωτεύουσα και να ζητήσει τη βοήθεια της Λαίδης Μπιβέλ, της ευγενούς που είχε ήδη προσφερθεί να ανταμείψει την Κουίν για της υπηρεσίες που πρόσφερε στην οικογένειά της.\nΜε τη βοήθειά του, η Κουίν έφτιαξε ένα νέο όπλο, πανάξιο για ιππότη, μια περίτεχνα σκαλισμένη επαναληπτική βαλλίστρα ικανή να εξακοντίζει πολλά βλήματα με ένα μόνο πάτημα της σκανδάλης. Έτσι, η Κουίν κι ο Βάλορ ξεκίνησαν μαζί για την Μεγάλη Πόλη.\nΗ Λεστάρα Μπιβέλ δέχτηκε με χαρά να βοηθήσει την Κουίν, κάνοντας ακόμα και μια προσωπική επίσκεψη στην Αρχιστράτηγο Τιάννα Στεμματοφύλακα για να υποστηρίξει το αίτημα της ιχνηλάτισσας. Μέσα σε μία βδομάδα, η Κουίν έδωσε τον όρκο του ιχνηλάτη-ιππότη της Ντεμάσια.\nΤώρα, παρά το ότι βοήθησε να γίνουν διάσημοι οι ιχνηλάτες του Ουβεντέιλ, προτιμά να παραμένει στην ύπαιθρο της ενδοχώρας, καθώς τα τείχη των συνοριακών πόλεων δεν την κρατάνε για πολύ. Η Κουίν σπάνια χρησιμοποιεί τον στρατιωτικό βαθμό της για να επιβληθεί στους ιχνηλάτες που διοικεί και, αντί για αυτό, τους κερδίζει με τον σεβασμό που δείχνει στις ειδικές ικανότητες και την εμπειρία τους, τακτική που βρίσκεται σε έντονη αντίθεση με την αυστηρή ιεραρχία που εφαρμόζεται στο υπόλοιπο στράτευμα.\nΗ Κουίν και ο Βάλορ έχουν εκστρατεύσει σε όλα τα μήκη και τα πλάτη υπηρετώντας την Ντεμάσια, σε ριψοκίνδυνα ταξίδια έως το παγωμένο Φρέλιορντ αλλά και τα βάθη των περιοχών που κατέχει η Νόξους. Και, με κάθε αποστολή, ο μοναδικός δεσμός ανάμεσά τους έχει βοηθήσει στο να γίνουν τα σύνορα του βασιλείου ασφαλή για γενιές ολόκληρες στο μέλλον."
    },
    "Κόρκι": {
        "name": "Κόρκι",
        "region": "Πόλη του μπαντλ",
        "image_url": "https://cmsassets.rgpub.io/sanity/images/dsfx7636/universe/5bf51137ae5bdf98b83e2e791f6c288d6121470d-1215x717.jpg?accountingTag=LoL",
        "champ_url": "https://universe.leagueoflegends.com/el_GR/champion/corki/",
        "lore": "Όταν ο Χάιμερντινγκερ και οι Γιόρντλ σύντροφοί του μετανάστευσαν στο Πιλτόβερ, έμαθαν να δέχονται την επιστήμη ως μέρος της ζωής τους. Πολύ γρήγορα, ήταν σε θέση να συνεισφέρουν κι αυτοί πολλές σημαντικές ανακαλύψεις στη μαγοτεχνική κοινότητα. Τα Γιόρντλ είναι μικρόσωμα, αλλά αντισταθμίζουν αυτό το μειονέκτημα με την εφευρετικότητά τους. Ο Κόρκι, ο Τολμηρός Βομβιστής, κέρδισε τον τίτλο του δοκιμάζοντας μία από αυτές τις νέες εφευρέσεις των Γιόρντλ: το Αναγνωριστικό Ελικόπτερο Πρώτης Γραμμής, ένα ιπτάμενο όχημα που σήμερα αποτελεί το πιο σημαντικό όπλο του Εκστρατευτικού Σώματος της Πόλης του Μπαντλ (ΕΣΠΜ). Μαζί με το σμήνος του, τις Ιπτάμενες Οχιές, ο Κόρκι πετά πάνω από το Βάλοραν, ανιχνεύοντας το έδαφος και κάνοντας θεαματικά εναέρια ακροβατικά για τους θεατές που τον παρακολουθούν από το έδαφος.\nΟ Κόρκι είναι το πιο διάσημο μέλος των Ιπτάμενων Οχιών, επειδή κρατά πάντα την ψυχραιμία του και είναι γενναίος σε σημείο αυτοκαταστροφής. Υπηρέτησε για πολλά χρόνια στις Ιπτάμενες Οχιές, συμμετέχοντας εθελοντικά σε επικίνδυνες αποστολές πίσω από τις εχθρικές γραμμές, συλλέγοντας πληροφορίες ή παραδίδοντας μηνύματα σε εμπόλεμες ζώνες. Λάτρευε τον κίνδυνο και δεν έλεγε ποτέ όχι σε μια καλή αερομαχία. Ο Κόρκι δεν ήταν απλά ένας άριστος πιλότος, αλλά και ένας ταλαντούχος μηχανικός. Έκανε πολλές σημαντικές τροποποιήσεις στο ελικόπτερό του, προσθέτοντας δεκάδες όπλα, έστω και αν πολλά από αυτά τα είχε επιλέξει για λόγους επίδειξης και όχι για τη λειτουργικότητά τους. Μετά το τέλος του πολέμου, ο Κόρκι αναγκάστηκε να αποσυρθεί από την ενεργό δράση προς μεγάλη του απογοήτευση. Όπως είχε πει κι ο ίδιος «ήταν σαν να μου χάλασαν τη μηχανή και να μου έκοψαν τα φτερά». Προσπάθησε να αντικαταστήσει τη χαρά της μάχης με εναέρια ακροβατικά και επικίνδυνες πτήσεις σε φαράγγια, αλλά η εμπειρία δεν μπορούσε να συγκριθεί με τον χειροπιαστό κίνδυνο μιας αερομαχίας και τη μυρωδιά του μπαρουτιού στα ρουθούνια του."
    },
    "Λίλια": {
        "name": "Λίλια",
        "region": "Ιονία",
        "image_url": "https://cmsassets.rgpub.io/sanity/images/dsfx7636/universe/582b71a9d168d66687558c98d0140a571fe6332c-1920x1133.jpg?accountingTag=LoL",
        "champ_url": "https://universe.leagueoflegends.com/el_GR/champion/lillia/",
        "lore": "Στην Ιονία, η μαγεία είναι συνυφασμένη με τη γη. Τα δάση αναπτύσσονται με ταχύτατους ρυθμούς και τα δέντρα πολλές φορές είναι εξίσου πολύχρωμα με τα φύλλα τους, καθώς έρχονται σε επαφή με τα θαύματα του βασιλείου των πνευμάτων.\nΥπάρχει όμως ένα δάσος, κρυμμένο κάπου μακριά, το οποίο τρέφεται από ένα άλλο είδος μαγείας —ένας κήπος με ένα δέντρο στην καρδιά του, το οποίο συγκεντρώνει στα άνθη του τα όνειρα όλης της ανθρωπότητας.\nΤο Δέντρο που Ονειρεύεται φύτρωσε από έναν σπόρο του Θεού-Ιτιά, ο οποίος δέσποζε κάποτε πάνω από το αρχαίο δάσος Ομικαϊαλάν. Τη μοιραία εκείνη ημέρα που έπεσε ο Θεός-Ιτιά, ο σπόρος κύλησε στο έδαφος και ρίζωσε σε ένα μέρος που έγινε γνωστό ως ο Κήπος της Λήθης. Με τη φροντίδα του Άιβερν, του Πράσινου Πατέρα —όπως και πολλοί άλλοι οργανισμοί που επέζησαν από την καταστροφή του Ομικαϊαλάν— το Δέντρο που Ονειρεύεται μεγάλωσε με γοργούς ρυθμούς, διαδίδοντας τη μαγεία των επιθυμιών της ανθρωπότητας, κάθε φορά που άνθιζε κάποιο από τα μπουμπούκια του.\nΗ Λίλια γεννήθηκε όταν ένα από όνειρα του ίδιου του δέντρου παγιδεύτηκε σε ένα μπουμπούκι που έπεσε στο έδαφος πριν προλάβει να ανθίσει —κάτι που δεν είχε συμβεί ποτέ ξανά. Το μπουμπούκι φύτρωσε και έγινε ένα αδέξιο πλάσμα που έμοιαζε με ελαφάκι, το οποίο είχε ακόμα το κλειστό μπουμπούκι πάνω στο κεφάλι του. Η Λίλια μεγάλωσε με τη συντροφιά του δέντρου που τη γέννησε και των ονείρων που έφταναν στον κήπο κάθε βράδυ.\nΗ Λίλια βοηθούσε στη φροντίδα των μπουμπουκιών και μάθαινε μέσα από αυτά για την ανθρωπότητα. Μαγεμένη από τα μέρη και τα άτομα που έβλεπε, περνούσε τις ώρες της απολαμβάνοντας τον χείμαρρο από συναισθήματα και τις επιθυμίες που οι θνητοί βίωναν μόνο όταν έκλειναν τα μάτια τους.\nΗ αγάπη της Λίλια για τα όνειρα επεκτάθηκε και σε αυτούς που τα δημιουργούσαν. Θεωρούσε αυτούς που φαντάζονταν αυτά τα θαύματα φίλους της και ήθελε περισσότερο από οτιδήποτε άλλο να τους συναντήσει κάποια μέρα. Η επιθυμία της Λίλια έγινε τόσο έντονη που τελικά πήρε τη μορφή ενός μπουμπουκιού στο δέντρο.\nΌμως, όταν η Λίλια είχε επιτέλους την ευκαιρία να γνωρίσει ανθρώπους, αυτό που έζησε δεν θύμιζε σε τίποτα τα όνειρά της. Για την ακρίβεια, έμοιαζε περισσότερο με εφιάλτη.\nΚάτι συνέβαινε στον κόσμο, έξω από το δάσος της Λίλια. Ο πόλεμος σάρωνε τη χώρα σαν πυρκαγιά και, με την πάροδο του χρόνου, τα όνειρα που έφταναν στον κήπο άρχισαν να λιγοστεύουν. Το ίδιο το δέντρο αρρώστησε και μολύνθηκε με ρόζους —κόμπους που πάλλονταν επάνω στον κορμό του και έσταζαν σκοτάδι.\nΗ Λίλια έβαλε τα δυνατά της να φροντίσει το δέντρο-μητέρα της και τα όνειρα που είχαν απομείνει στα μπουμπούκια του, αλλά μετά από λίγο καιρό ο κήπος έγινε τόσο αδύναμος που η βία του κόσμου πέρασε τα σύνορά του. Μια νύχτα, πολεμιστές μπήκαν στο δάσος και κυνήγησαν μια μοναχική φιγούρα μέχρι το Δέντρο που Ονειρεύεται. Το τυχαίο χτύπημα μιας λεπίδας ήταν αρκετό για να κόψει το κλαδί που φιλοξενούσε το απραγματοποίητο όνειρο της Λίλια και να το ρίξει στο έδαφος με έναν γδούπο.\nΗ Λίλια πανικοβλήθηκε και τους ανάγκασε όλους να κοιμηθούν, αδυνατώντας να πιστέψει πόσο διαφορετικοί ήταν οι θνητοί που νόμιζε ότι ήξερε από αυτούς που είχε συναντήσει πραγματικά.\nΉταν τόσο φοβισμένοι —πιο πολύ χάος παρά λάμψη. Έμοιαζαν πολύ με τους ρόζους…\nΌμως, ενώ οι πολεμιστές κοιμόντουσαν και η Λίλια έκλαιγε, ένα όνειρο βγήκε από τη μοναχική φιγούρα που κυνηγούσαν οι υπόλοιποι. Με μεγάλη δυσκολία, κατάφερε να πετάξει μέχρι το σπασμένο κλαδί στο έδαφος και να εγκατασταθεί στο μπουμπούκι, στην άκρη.\nΗ Λίλια μάζεψε το κλαδί από το έδαφος. Ένιωθε την παρουσία του ονείρου μέσα στο ξύλο. Του ψιθύρισε, το καθησύχασε και το όνειρο άρχισε να λάμπει —και μαζί του έλαμψε και η ίδια. Το μπουμπούκι στο κεφάλι της ξετυλίχθηκε και η μαγεία στροβιλίστηκε γύρω της σαν αστραφτερή γύρη. Για πρώτη φορά στη ζωή της, αφέθηκε στη στιγμή κι ένιωσε άπειρες δυνατότητες και θαύματα να την πλημμυρίζουν, σαν να άνθιζε η ίδια… μέχρι που, με ένα φτάρνισμα, έστειλε τη μαγεία της να σκορπιστεί στο δάσος.\nΈνας-ένας, οι άνθρωποι ξύπνησαν, αλλά κανείς τους δεν μπορούσε να θυμηθεί τι γύρευαν στο δάσος και τι είχαν κάνει εκεί. Και κανείς τους δεν πρόσεξε το ντροπαλό ελαφάκι που κρυβόταν πίσω από ένα δέντρο. Γεμάτη ανακούφιση, η Λίλια είδε από την κρυψώνα της τους ανθρώπους να φεύγουν. Εξακολουθούσαν να είναι πολύ μπερδεμένα πλάσματα στα μάτια της... αλλά τώρα ήξερε ότι κάτω από αυτό το χάος υπήρχε ακόμα λάμψη.\nΑφού τα όνειρά τους δεν έρχονταν στο δέντρο, τότε θα έπρεπε να πάει αυτή το δέντρο σε αυτά.\nΑρπάζοντας το κλαδί της, η Λίλια έφυγε από τον κήπο και ταξίδεψε στον κόσμο των ανθρώπων —έναν κόσμο που πάντοτε ποθούσε θα γνωρίσει... παρ' όλο που τώρα φάνταζε πιο τρομακτικός από ποτέ. Ήταν τόσο διαφορετικός από τις δικές της γνώσεις και εμπειρίες.\nΚρυμμένη από τα βλέμματα των ανθρώπων, η Λίλια βοηθά τώρα τα όνειρα τους να γεννηθούν, διακρίνοντας τις προοπτικές που κρύβουν μέσα τους και τη λάμψη που ίσως είναι παγιδευμένη μέσα στα μπερδέματά τους. Βοηθώντας τους ανθρώπους να κάνουν τα όνειρά τους πραγματικότητα, η Λίλια εκπληρώνει το δικό της, καθώς η ευτυχία που νιώθει κάνει το μπουμπούκι στο κεφάλι της να ανθίζει.\nΑν και το σκοτάδι απειλεί την Ιονία για ακόμη μια φορά, η Λίλια ξέρει ότι είναι μόνο μια μάσκα. Και κάτω από αυτήν τη μάσκα κρύβεται η οικεία λάμψη της ελπίδας. Μόνο αν βρει το θάρρος να εξερευνήσει τον κόσμο, αλλά και τον εαυτό της, η Λίλια θα μπορέσει να διαλύσει τους ρόζους που παραμορφώνουν την επιφάνειά του."
    },
    "Λεμπλάν": {
        "name": "Λεμπλάν",
        "region": "Νόξους",
        "image_url": "https://cmsassets.rgpub.io/sanity/images/dsfx7636/universe/77ad3202bc6d32f9c03eba63a7ad14e4383bb5b7-1215x717.jpg?accountingTag=LoL",
        "champ_url": "https://universe.leagueoflegends.com/el_GR/champion/leblanc/",
        "lore": "Η ΛεΜπλάν είναι η Κυρά του Μαύρου Ρόδου, η πραγματική ταυτότητα της οποίας είναι φαινομενικά τόσο άυλη, όσο και οι ψίθυροι που την περιγράφουν, τόσο εφήμερη όσο και οι ψευδαισθήσεις που της δίνουν μορφή. Μετά από τόσα χρόνια υποκρισίας και παραπλάνησης, μπορεί να έχει ξεχάσει και η ίδια ποια πραγματικά είναι…\n\nΤα εναπομείναντα μέλη του Μαύρου Ρόδου, μιας οργάνωσης αρχαιότερης και από την ίδια τη Νόξους, μηχανορραφούν από τις σκιές εδώ και αιώνες, στρατολογώντας στις τάξεις της τους πλούσιους και ισχυρούς. Παρόλο που συχνά δεν γνωρίζουν την πραγματική ιστορία της Κυράς τους, πολλά από τα μέλη της οργάνωσης έχουν ανακαλύψει ιστορίες για μια θρυλική χλωμή μάγισσα που βοήθησε τις διχασμένες βαρβαρικές φυλές να αντισταθούν στις δυνάμεις του Σιδερένιου Φαντάσματος, ενός ανελέητου κατακτητή που προσπάθησε να υποδουλώσει τις εκτάσεις που είχαν ήδη καταστρέψει οι Ντάρκιν. Ακόμα και σήμερα, λίγοι είναι αυτοί που τολμούν να ψιθυρίσουν το όνομά του: Μορντεκάιζερ.\n\nΠροτού στραφεί εναντίον του, η μάγισσα, ένα εξαιρετικά ταλαντούχο μέλος του στενού κύκλου του Μορντεκάιζερ, ανέλαβε να αδρανοποιήσει την πηγή της δύναμής του, το Αθάνατο Προπύργιο, στερώντας του την πρόσβαση από το πηγάδι εκείνο του θανάτου, που τροφοδοτούσε την εφιαλτική αυτοκρατορία του. Κι όμως, ακόμα κι όταν οι βάρβαροι έχτισαν τη δική τους αυτοκρατορία στη σκιά του κάστρου, δεν μπόρεσαν να καταλάβουν ότι οι απόκρυφες δυνάμεις που έκρυβε στα σωθικά του δεν είχαν σφραγιστεί εντελώς. Η χλωμή μάγισσα γνώριζε πολύ καλά την τέχνη της ψευδαίσθησης και η μεγαλύτερη επιτυχία της ήταν ότι κατάφερε να κάνει τη Νόξους να ξεχάσει τη σκοτεινή δύναμη που καραδοκούσε στην ίδια την καρδιά της χώρας, προτού εκείνη σβηστεί για πάντα από τη μνήμη των ανθρώπων με το ξέσπασμα του Πολέμου των Ρούνων.\n\nΟ λόγος ύπαρξης του Μαύρου Ρόδου είναι πια η προστασία των μυστικών συμφερόντων όσων μπορούν να χρησιμοποιήσουν τέτοια μαγεία. Τα ηγετικά στελέχη της οργάνωσης στρατολογούν αναλώσιμους ευγενείς και άλλα άτομα με επιρροή και, με την υπόσχεση μαγικών θαυμάτων, τα υποδουλώνουν και τα εκμεταλλεύονται ανελέητα. Ακόμη και οι ισχυρότεροι στρατηλάτες έχουν υπηρετήσει κατά καιρούς τους πραγματικούς ηγέτες της οργάνωσης, καθώς ανταγωνίζονται και μηχανορραφούν μεταξύ τους για επιρροή και κατακτήσεις, τόσο εντός της πρωτεύουσας της Νόξους, όσο και πέρα από τα σύνορά της.\nΕδώ και ολόκληρους αιώνες, η ΛεΜπλάν συμβουλεύει στα κρυφά ξένους αξιωματούχους, κάνοντάς την εμφάνισή της ταυτόχρονα σε πολλά διαφορετικά κέντρα εξουσίας και με τις ψευδαισθήσεις της μετατρέπει την τάξη σε χάος. Οι φήμες σχετικά με την ανάδειξη μιας διαφορετικής Κυράς σε κάθε νέα γενιά δημιουργούν ακόμη περισσότερα ερωτήματα: ποια είναι η «πραγματική» εκδοχή του εαυτού της; Όταν μιλάει, χρησιμοποιεί τη δική της φωνή; Και ποιο θα είναι το τίμημα που θα ζητήσει για την υπηρεσία που θα προσφέρει;\nΟ Μπόραμ «Ντάρκγουίλ» ο Σκοτεινός ήταν ο τελευταίος που έμαθε μόνος του την απάντηση σε αυτό το ερώτημα. Παρόλο που το Μαύρο Ρόδο τον είχε βοηθήσει να καθίσει στον θρόνο, αυτός στη συνέχεια αρνήθηκε να διορίσει τους συμβούλους που είχαν επιλέξει, με αποτέλεσμα να αναγκαστεί η ΛεΜπλάν να λάβει δραστικά μέτρα. Αρχικά, η ΛεΜπλάν χειραγώγησε έναν νεαρό ευγενή ονόματι Τζέρικο Σουέιν, ώστε να ανακαλύψει την ανάμιξη της οργάνωσης στην ανάδειξη του αυτοκράτορα και, στη συνέχεια, επέτρεψε τη δική της δημόσια εκτέλεση, μαζί με τους πιο επιφανείς συνωμότες της οργάνωσης... ή τουλάχιστον, έτσι φάνηκε. Όταν ήρθε η κατάλληλη στιγμή, επικοινώνησε η ίδια με τον Μπόραμ και διαπίστωσε ότι είχε εξελιχθεί σε έναν παρανοϊκό ηγέτη, ο οποίος φοβόταν την ίδια του τη θνητή μοίρα.\n\nΗ ΛεΜπλάν του υποσχέθηκε ότι θα του αποκαλύψει μυστικά που θα του έδιναν περισσότερο χρόνο ζωής, δηλητηριάζοντας αργά τη σκέψη του, ενώ παράλληλα τον στήριζε από τα παρασκήνια. Υπό την βασιλεία του, ο παραδοσιακός σεβασμός των Νοξιανών στην ωμή δύναμη έγινε κάτι πολύ πιο σκοτεινό. Με τη βοήθεια της ΛεΜπλάν, ο διεφθαρμένος Μπόραμ δημιούργησε τις συνθήκες για την ατίμωση του Σουέιν στην εκστρατεία της Ιονίας, βάζοντας τέλος στον θρύλο του.\n\nΌμως ο Σουέιν κατάφερε να αποκτήσει πρόσβαση σε απαγορευμένη γνώση από το Αθάνατο Προπύργιο και έκανε κάτι εντελώς αναπάντεχο, γκρεμίζοντας τον Μπόραμ από τον θρόνο και αρπάζοντας την εξουσία στη Νόξους. Σε αντίθεση με τους προηγούμενους ηγέτες, ο νέος Μέγας Στρατηγός δεν ενδιαφερόταν για τη δική του υστεροφημία, αλλά για τη δόξα της αυτοκρατορίας - κι ένας τόσο ακέραιος χαρακτήρας δεν ήταν καθόλου εύκολο να διαφθαρεί, ακόμη κι από τη ΛεΜπλάν. Μετά από αμέτρητους αιώνες, αναρωτήθηκε η ΛεΜπλάν, μήπως είχε επιτέλους βρει έναν άξιο αντίπαλο;\n\nΟι ενέργειές της έχουν φέρει πολλές φορές τη Γη των Ρούνων στα πρόθυρα του ολοκληρωτικού πολέμου. Μετά από μια σειρά από αιματοβαμμένες εκστρατείες στο Φρέλιορντ, στις απόκρημνες κορφές του Τάργκον και στα βάθη των ερήμων της Σουρίμα, η σκοτεινή της μαγεία έχει αρχίσει να εξαπλώνεται και πάλι, πλησιάζοντας ολοένα και περισσότερο τη Νόξους. Κανείς δεν γνωρίζει αν η ΛεΜπλάν είναι η ίδια χλωμή μάγισσα που είχε προδώσει το Σιδερένιο Πνεύμα ή ένα από τα αμέτρητα, κενά είδωλά της, αλλά είναι ξεκάθαρο ότι η επιρροή της είναι ριζωμένη βαθιά στο παρελθόν.\n\nΤο Μαύρο Ρόδο δεν έχει ανθίσει ακόμα."
    },
    "Λεόνα": {
        "name": "Λεόνα",
        "region": "Τάργκον",
        "image_url": "https://cmsassets.rgpub.io/sanity/images/dsfx7636/universe/bd31d8599bfa6d1a64e1a6ecde13548356ea525c-1215x717.jpg?accountingTag=LoL",
        "champ_url": "https://universe.leagueoflegends.com/el_GR/champion/leona/",
        "lore": ""
    },
    "Λι σιν": {
        "name": "Λι σιν",
        "region": "Ιονία",
        "image_url": "https://cmsassets.rgpub.io/sanity/images/dsfx7636/universe/dd13baac33f9d14817a84fc280974caeb64a5dce-1215x717.jpg?accountingTag=LoL",
        "champ_url": "https://universe.leagueoflegends.com/el_GR/champion/leesin/",
        "lore": ""
    },
    "Λισάντρα": {
        "name": "Λισάντρα",
        "region": "Φρέλιορντ",
        "image_url": "https://cmsassets.rgpub.io/sanity/images/dsfx7636/universe/7f1fa446e45698fa9b6b69c3005871d049293197-1215x717.jpg?accountingTag=LoL",
        "champ_url": "https://universe.leagueoflegends.com/el_GR/champion/lissandra/",
        "lore": ""
    },
    "Λουξ": {
        "name": "Λουξ",
        "region": "Ντεμάσια",
        "image_url": "https://cmsassets.rgpub.io/sanity/images/dsfx7636/universe/7dae022eb3726b7b351cf90ad8351731907229a1-1215x717.jpg?accountingTag=LoL",
        "champ_url": "https://universe.leagueoflegends.com/el_GR/champion/lux/",
        "lore": "Η Λουξάνα —ή Λουξ, όπως προτιμά να την αποκαλούν— μεγάλωσε στην πόλη Χάι Σίλβερμιρ της Ντεμάσια, μαζί με τον μεγαλύτερο αδελφό της, τον Γκάρεν. Και οι δύο είναι γόνοι της ευγενούς οικογένειας των Στεμματοφυλάκων, που υπηρετούν εδώ και γενιές ως προστάτες των βασιλέων της Ντεμάσια. Ο παππούς τους είχε σώσει τη ζωή του βασιλιά στη Μάχη του Θυελλόδοντα και η θεία τους, η Τιάνα, είχε οριστεί διοικητής του επίλεκτου τάγματος της Ατρόμητης Φρουράς, πριν γεννηθεί η Λουξ.\nΟ Γκάρεν αφιερώθηκε με ζήλο στον ρόλο της οικογένειας και κατατάχτηκε στον στρατό μόλις μπήκε στην εφηβεία του. Όσο αυτός απουσίαζε, οι γονείς του προσδοκούσαν από τη Λουξ να βοηθήσει στη διαχείριση των οικογενειακών κτημάτων, κάτι που σιχαινόταν, ήδη από μικρό παιδί. Αυτό που ήθελε ήταν να εξερευνήσει τον κόσμο, να δει τι υπήρχε πέρα απ' τα τείχη και τα σύνορα της Ντεμάσια. Ο Γκάρεν ήταν το πρότυπό της, αλλά εκείνη αντιδρούσε έντονα όταν την προέτρεπε επίμονα ν' αφήσει στην άκρη τις φιλοδοξίες της.\nΑμφισβητούσε διαρκώς τους εκπαιδευτές της που προσπαθούσαν να την προετοιμάσουν για μια ζωή όπου θα υπηρετούσε πιστά τον οίκο των Στεμματοφυλάκων, εξετάζοντας διαφορετικές προοπτικές και αναζητώντας γνώσεις που δεν ήταν προετοιμασμένοι να της δώσουν. Ακόμη κι έτσι, ελάχιστοι μπορούσαν θυμώσουν με τη Λουξ, βλέποντάς την όρεξή της για ζωή και τον μεθυστικό ενθουσιασμό της.\nΚανείς τους δεν ήξερε ότι ερχόταν μια εποχή αλλαγών. Η μαγεία είχε φέρει κάποτε τη Γη των Ρούνων στο χείλος της καταστροφής και η Ντεμάσια είχε ιδρυθεί ως χώρα όπου η χρήση μαγικών δυνάμεων απαγορευόταν. Πολλοί από τους λαϊκούς μύθους του βασιλείου μιλούσαν για αγνές ψυχές που μαύρισαν από τα θέλγητρα της μαγείας. Και όντως, ο θείος της Λουξ και του Γκάρεν είχε σκοτωθεί κάποια χρόνια πριν από έναν αποστάτη μάγο.\nΠαράλληλα, οι φοβισμένοι ψίθυροι κι οι φήμες πέρα απ' τα μεγάλα βουνά, ότι η μαγεία έκανε ξανά την εμφάνισή της στον κόσμο, πλήθαιναν…\nΜια μοιραία νύχτα, καθώς η Λουξ γύριζε στο σπίτι καβάλα στο άλογό της, δέχτηκε επίθεση από μια αγέλη πεινασμένων σπαθόλυκων. Σε μια στιγμή φόβου και απελπισίας, το νεαρό κορίτσι εξαπέλυσε έναν χείμαρρο μαγικού φωτός από βαθιά μέσα της που έτρεψε τα θηρία σε φυγή, ενώ η ίδια έμεινε να τρέμει από τον φόβο. Η μαγεία, ο τρόμος των ντεμασιανών μύθων, ήταν αναπόσπαστο κομμάτι της Λουξ, το ίδιο με την καταγωγή της από τους Στεμματοφύλακες.\nΟ φόβος και η αμφισβήτηση την κατέτρωγαν. Θα γινόταν κι αυτή, άραγε, φορέας του κακού; Μήπως ήταν ένα βδέλυγμα που άξιζε να φυλακιστεί ή να εξοριστεί; Το λιγότερο που θα μπορούσε να συμβεί αν ανακάλυπταν τις δυνάμεις της θα ήταν να ατιμαστεί το όνομα των Στεμματοφυλάκων για πάντα.\nΜε τον Γκάρεν να περνά περισσότερο χρόνο μακριά από το Χάι Σίλβερμιρ, η Λουξ βρέθηκε να περνά τις μέρες της μόνη στις αίθουσες του πατρικού τους. Καθώς περνούσε ο καιρός, όμως, εξοικειωνόταν ολοένα και περισσότερο με τη μαγεία της και οι άγρυπνες νύχτες, όπου με σφιγμένες γροθιές προσπαθούσε με τη θέλησή της να σβήσει το εσωτερικό της φως, γίνονταν ολοένα και λιγότερες. Η Λουξ ξεκίνησε να πειραματίζεται κρυφά, παίζοντας με τις ακτίνες του ήλιου στις αυλές, όπου τις μετέτρεπε σε στερεά μορφή, ακόμη και δημιουργώντας λαμπερές φιγούρες στην παλάμη της. Ήταν αποφασισμένη να το κρατήσει μυστικό, όσο πιο πολύ μπορούσε.\nΌταν ήταν δεκαέξι, η Λουξ ταξίδεψε με τους γονείς της, Πίτερ και Ογκάθα, στην επίσημη κατοικία τους στη Μεγάλη Πόλη της Ντεμάσια, για να παρακολουθήσουν την ένταξη του Γκάρεν στις τάξεις της σεβαστής Ατρόμητης Φρουράς.\nΗ πόλη εντυπωσίασε τη Λουξ. Ήταν μνημείο των ευγενών ιδεών του βασιλείου, όπου κάθε πολίτης τύχαινε προστασίας και φροντίδας. Εκεί ήταν που η Λουξ έμαθε για τους Πεφωτισμένους, ένα φιλανθρωπικό θρησκευτικό τάγμα που βοηθούσε τους ασθενείς και τους φτωχούς. Σε κάποια από τις οικογενειακές υποχρεώσεις στη βασιλική αυλή, γνώρισε μια ιππότη του τάγματος που ονομαζόταν Καχίνα και μεταξύ τους γεννήθηκε μια φιλία. Η Καχίνα εκπαίδευσε τη Λουξ σε διάφορες πολεμικές τέχνες και εκπαιδευόταν συχνά μαζί της στους κήπους της έπαυλης των Στεμματοφυλάκων.\nΑφού έμεινε για αρκετό καιρό στην πρωτεύουσα, η Λουξ άρχισε επιτέλους να μαθαίνει περισσότερα για τον υπόλοιπο κόσμο, για την ποικιλομορφία και την ιστορία του. Τώρα καταλαβαίνει ότι ο ντεμασιανός τρόπος ζωής δεν είναι η μόνη οδός και μπορεί να δει καθαρά πόσο αγαπά την πατρίδα της, αλλά και πόσο επιθυμεί να τη δει να γίνεται πιο δίκαιη... και λίγο πιο δεκτική σε μάγους σαν κι αυτήν."
    },
    "Λούλου": {
        "name": "Λούλου",
        "region": "Πόλη του μπαντλ",
        "image_url": "https://cmsassets.rgpub.io/sanity/images/dsfx7636/universe/8cadd76b5624b8dab1cafbdfe04ee285197dd594-1215x717.jpg?accountingTag=LoL",
        "champ_url": "https://universe.leagueoflegends.com/el_GR/champion/lulu/",
        "lore": ""
    },
    "Λούσιαν": {
        "name": "Λούσιαν",
        "region": "Γη των ρούνων",
        "image_url": "https://cmsassets.rgpub.io/sanity/images/dsfx7636/universe_live/5a752c276c2b99c1a0bee1c1f81ea0bc156fd589-1215x717.jpg?accountingTag=LoL",
        "champ_url": "https://universe.leagueoflegends.com/el_GR/champion/lucian/",
        "lore": ""
    },
    "Μάλζαχαρ": {
        "name": "Μάλζαχαρ",
        "region": "Το κενό",
        "image_url": "https://cmsassets.rgpub.io/sanity/images/dsfx7636/universe/4d00c991cdb0d9f22cf71a0c5536173df37abafa-1215x717.jpg?accountingTag=LoL",
        "champ_url": "https://universe.leagueoflegends.com/el_GR/champion/malzahar/",
        "lore": ""
    },
    "Μάλφαϊτ": {
        "name": "Μάλφαϊτ",
        "region": "Ιστάλ",
        "image_url": "https://cmsassets.rgpub.io/sanity/images/dsfx7636/universe/70ed76c744fd83c25375002f986940511c166d72-1215x717.jpg?accountingTag=LoL",
        "champ_url": "https://universe.leagueoflegends.com/el_GR/champion/malphite/",
        "lore": ""
    },
    "Μάστερ γι": {
        "name": "Μάστερ γι",
        "region": "Ιονία",
        "image_url": "https://cmsassets.rgpub.io/sanity/images/dsfx7636/universe/80e5b987ed8bf072e8987afc3e5f75f02f5c2c84-1215x717.jpg?accountingTag=LoL",
        "champ_url": "https://universe.leagueoflegends.com/el_GR/champion/masteryi/",
        "lore": "Στην Μπαρλ, την κεντρική επαρχία της Ιονίας, βρισκόταν κάποτε ένας ορεινός οικισμός, κρυμμένος κι ασφαλής στη γαλήνια ομορφιά του. Εδώ, στο χωριό των Γούτζου, ο μικρός Γι μεγάλωσε μαθαίνοντας τη χρήση του σπαθιού και κυνηγώντας ένα όνειρο που αργότερα εξελίχθηκε σε τραγωδία.\nΌπως τα περισσότερα παιδιά, θαύμαζε όσους φορούσαν μεταξωτές ρόμπες και κράδαιναν λεπίδες, με τους στίχους των ποιητών να εξυμνούν το όνομά τους. Οι γονείς του ήταν σιδηρουργοί και έτσι ο Γι έκανε μεγάλη εντύπωση στους ντόπιους πολεμιστές που σύχναζαν στο εργαστήριό τους. Περνούσε τα πρωινά του στον κήπο, μονομαχώντας με τη μητέρα του και τα βράδια του απαγγέλλοντας ποίηση με τον πατέρα του υπό το φως των κεριών. Όταν ήρθε ή ώρα να μαθητεύσει δίπλα στους δασκάλους του Γούτζου, οι γονείς του δεν μπορούσαν να κρύψουν την περηφάνια τους.\nΜε το ταλέντο και την πειθαρχία του να γίνονται ένα με την εκπαίδευσή του, ξεπέρασε κάθε προσδοκία. Σύντομα όλο το χωριό ήξερε τον «Νεαρό Μάστερ» Γι.\nΑλλά και πάλι, ο ταπεινός μαθητής αναρωτιόταν για το μέλλον της Ιονίας. Από την κορυφή της πιο ψηλής παγόδας, έβλεπε μακρινές πόλεις που κανείς δεν ανέφερε ποτέ, αλλά όταν θέλησε να κατέβει το βουνό με τη λεπίδα του στο χέρι, οι μέντορές τους του το απαγόρευσαν. Το Γούτζου είχε ιδρυθεί από κάποιους που πίστευαν ότι η ικανότητά τους με το σπαθί ήταν πολύ πολύτιμη για να την μοιραστούν με άλλους, πολύ ιερή για να χρησιμοποιηθεί για αιματοχυσίες. Έτσι, για αιώνες, άνθησε μέσα στην απομόνωση, και οποιοσδήποτε ξένος αγνοούσε την πραγματική φύση της πολεμικής αυτής τέχνης.\nΌλα αυτά άλλαξαν την ημέρα που ο Γι είδε τεράστιες στήλες καπνού να βγαίνουν από τις μακρινές εκείνες πόλεις. Οι Νοξιανές ορδές είχαν εισβάλει από την ακτή, κατακτώντας τους οικισμούς τον έναν μετά τον άλλο σε κύματα που έπνιξαν στο αίμα τις επαρχίες. Διαλέγοντας τη σωτηρία του λαού της Ιονίας σε βάρος της ιερής παράδοσης του Γούτζου, ο Γι κατέβηκε να βοηθήσει στην υπεράσπιση της Πρώτης Χώρας. Κάτω από τα έκπληκτα βλέμματα των εχθρών, ο Γι έπεσε σαν ανεμοστρόβιλος πάνω στην εμπροσθοφυλακή τους, καρφώνοντάς τους στη θέση τους με απίστευτα γρήγορο χειρισμό του σπαθιού που οι ξένοι έβλεπαν για πρώτη φορά στη ζωή τους.\nΗ φήμη του ανθρώπου που αποτελούσε μια στρατιά από μόνος του εξαπλώθηκε παντού, σαν ομίχλη στα βουνά. Αντλώντας κουράγιο από το θάρρος του, ακόμα και οι μαθητευόμενοι σύντροφοί του μπήκαν στη μάχη και μαζί ταξίδεψαν για το Ναβόρι όπου μαίνονταν οι πιο μεγάλες μάχες.\nΟι επικεφαλής του στρατού της Νόξους είδαν ότι το Γούτζου ήταν μια απειλή που δεν έπρεπε να αγνοήσουν. Έψαξαν να βρουν την προέλευση αυτών των απίστευτων πολεμιστών και επέλεξαν να επιτεθούν στην πατρίδα τους χωρίς κανένα έλεος. Μέσα σε μια νύχτα, ολόκληρο το χωριό καταστράφηκε, ο λαός τους και η κουλτούρα του έσβησαν από τον χάρτη από τη χημική φωτιά που κανένα σπαθί δεν μπορούσε να αντιμετωπίσει.\nΜετά το τέλος του πολέμου, ο Γι, ο μοναδικός επιζών, επέστρεψε... και βρήκε μόνο ερείπια. Ακόμα και η μαγεία της γης είχε βεβηλωθεί και όλοι όσοι ήξερε και αγαπούσε δεν υπήρχαν πια. Νεκρός πνευματικά, σχεδόν και σωματικά, ο Γι ήταν η τελευταία απώλεια της επίθεσης. Χωρίς κανέναν άλλον επιζώντα που να γνωρίζει την τέχνη του Γούτζου, κατάλαβε ότι θα έφερε πια μόνος του τον τίτλο του Μάστερ.\nΚαταβεβλημένος από τη θλίψη, επέλεξε την απομόνωση και εξασκούνταν μανιωδώς για να θάψει τις τύψεις που ένιωθε επειδή είχε επιζήσει, αλλά η σοφία των χαμένων δασκάλων του φαινόταν να χάνεται μέσα στο πέρασμα του χρόνου. Άρχισε να αναρωτιέται κατά πόσο ένας άνδρας θα μπορούσε να διατηρήσει την κληρονομιά ενός ολόκληρου λαού… μέχρι που είχε μια εντελώς απροσδόκητη συνάντηση.\nΈνας παράξενος Βαστάγια, που έμοιαζε με πίθηκο, τον προκάλεσε σε μονομαχία. Χωρίς μεγάλη όρεξη, ο Μάστερ Γι ικανοποίησε την επιθυμία του πλάσματος, κερδίζοντάς τον με ευκολία. Αλλά ο Βαστάγια δεν τα παρατούσε, επιστρέφοντας κάθε μέρα με όλο και πιο έξυπνα κόλπα που υποχρέωναν τον Γι να αντιδρά και να αυτοσχεδιάζει. Για πρώτη φορά μετά από χρόνια, ο Γι ξανάνιωσε το πνεύμα του Γούτζου.\nΟι δυο τους μονομαχούσαν για εβδομάδες, μέχρι που ο τραυματισμένος ξένος γονάτισε επιτέλους στο έδαφος και συστήθηκε ως Κονγκ, από τη φυλή των Σιμόν. Παρακάλεσε να μαθητεύσει δίπλα στον Γι, που είδε σε αυτόν τον ανυπόμονο αλλά αποφασισμένο μαχητή τις βάσεις για έναν νέο μαθητευόμενο. Με τη διδασκαλία, ο Γι ξαναβρήκε έναν στόχο στη ζωή του. Αποφάσισε να μεταδώσει τις αρχές του Γούτζου και έκανε δώρο στον μαθητή του ένα μαγικό ραβδί και αυτός, για να τιμήσει τον όρκο του, από εκείνη την ημέρα δεν λεγόταν πια Κονγκ αλλά Γουκόνγκ.\nΜαζί, ταξιδεύουν πλέον στην Πρώτη Χώρα, κι ο Γι αναζητά διαρκώς τρόπους να τιμήσει την κληρονομιά της χαμένης πατρίδας του και να αποδεχτεί οριστικά τον τίτλο του «Μάστερ» που φέρει στο όνομά του."
    },
    "Μίλιο": {
        "name": "Μίλιο",
        "region": "Ιστάλ",
        "image_url": "https://cmsassets.rgpub.io/sanity/images/dsfx7636/universe/dd4af82c030747102e172282ad11f694c4a52562-1920x1080.jpg?accountingTag=LoL",
        "champ_url": "https://universe.leagueoflegends.com/el_GR/champion/milio/",
        "lore": "Η ιστορία του Μίλιο ξεκίνησε γενιές πριν, με τη γιαγιά του τη Λουπέ και τη δίδυμη αδερφή της, Λουνέ — δύο κυρίαρχους των στοιχείων που έπλεξαν μεταξύ τους τα Αξιώματα της γης και της φωτιάς που ήλεγχαν για να ξεπεράσουν τις δοκιμασίες του Βιντάλιον για να γίνουν Γιουν Ταλ. Όμως, όταν η Λουνέ βρέθηκε να συνωμοτεί ενάντια στους Γιουν Ταλ και οι δύο αδερφές καταδικάστηκαν για το έγκλημά της και τιμωρήθηκαν ως δίδυμες. Η Λουπέ εξορίστηκε στην πιο μακρινή γωνία της Ιστάλ και η Λουνέ εξαφανίστηκε, παίρνοντας μαζί της την τελευταία από την εμπιστοσύνη της Λουπέ.\nΌταν γεννήθηκε ο Μίλιο, η οικογένειά του είχε κάνει ό,τι καλύτερο μπορούσε για να προσαρμοστεί με τον καλύτερο τρόπο στη νέα ζωή της. Μεγαλώνοντας είχε γνωρίσει μόνο αγάπη και γέλιο και, για εκείνον, η ζωή στο χωριό ήταν παράδεισος. Τι άλλο θα μπορούσαν να χρειαστούν ποτέ;\nΌταν ο Μίλιο μεγάλωσε αρκετά, η Λουπέ προσπάθησε να διδάξει στον εγγονό της τα Αξιώματα. Εκεί που η υπόλοιπη οικογένεια την είχε απογοητεύσει, ο Μίλιο φαινόταν να έχει προοπτικές και μια φυσική κλίση στα στοιχεία της φύσης. Όμως, δυσκολευόταν να κατανοήσει τους κανόνες και την αυστηρότητα της πειθαρχίας. Η Λουπέ, απογοητευμένη, τα παράτησε, εγκαταλείποντας την εκπαίδευση του Μίλιο.\nΟ Μίλιο, όμως, συνέχισε να μαθαίνει μόνος του. Μακριά από την καθοδήγηση της γιαγιάς του, εγκατέλειψε τους περιορισμούς που προσπαθούσε να του επιβάλει. Μελετώντας την ίδια τη φύση, δημιούργησε ενστικτωδώς τους δικούς του κανόνες και στο τέλος έμαθε να ελέγχει τη φωτιά — το μοναδικό Αξίωμα που η γιαγιά του είχε αρνηθεί να του διδάξει.\nΌμως, κάτι ενοχλούσε τον Μίλιο με τη φωτιά. Ήταν ανάγκη να είναι τόσο καταστροφική, ειδικά όταν μπορούσε να δει την προοπτική της για κάτι περισσότερο;\nΗ απάντηση αποκαλύφθηκε ένα βράδυ καθώς ο Μίλιο κυνηγούσε το φως των καλοκαιρινών πυγολαμπίδων. Αυτές τον οδήγησαν σε μια από τους κυνηγούς του χωριού που είχε τραυματιστεί και δεν μπορούσε να κουνηθεί. Ο Μίλιο προσπάθησε να την κρατήσει σε σταθερή κατάσταση με το Αξίωμα της φωτιάς, αλλά αυτό δεν ήταν αρκετό. Καθώς γνώριζε ότι ο θεραπευτής του χωριού βρισκόταν πολύ μακριά, προσπάθησε απελπισμένα να προσαρμόσει το Αξίωμα και να το μετατρέψει σε μια θεραπευτική δύναμη.\nΚαθώς έβαζε τα χέρια του πάνω στο στομάχι της κυνηγού για να στηρίξει το τραύμα της, ένιωσε ένα τρεμόπαιγμα ζεστασιάς. Ήταν μια τόσο οικεία και κατευναστική αίσθηση, σαν να άγγιζε την ίδια της την ψυχή. Τη φλόγα της ψυχής της. Τότε ο Μίλιο άρχισε να νιώθει την ίδια φλόγα μέσα του. Την ένιωθε μέσα στα δέντρα, μέσα στα φύλλα — λες και κάθε κομμάτι της ζούγκλας ζωντάνευε σαν μια ζεστή, ευχάριστη φωτιά.\nΕστιάζοντας όλη του την ενέργεια σε αυτήν την αίσθηση, χρησιμοποίησε αυτά που του είχε μάθει η φύση για να δημιουργήσει αυτήν τη φωτιά. Αυτό που εμφανίστηκε ήταν ένα πλάσμα — μικρό και ντροπαλό με μεγάλα, φιλικά μάτια. Ο Μίλιο το έβαλε πάνω στην πληγή της κυνηγού και ένιωσε το πλάσμα —τη φλόγα της ψυχής του— να τη θεραπεύει από μέσα προς τα έξω.\nΕκείνο το βράδυ ανακάλυψε ένα ολοκαίνουργιο Αξίωμα, το οποίο ονόμασε «καταπραϋντική φωτιά».\nΟ Μίλιο έτρεξε στο σπίτι του για να δείξει στην οικογένεια του τι είχε κάνει. Μπροστά στα μάτια τους δημιούργησε άλλη μια καταπραϋντική φλόγα που χόρευε χαρούμενα στην παλάμη του χεριού του —τον «φλογοφίλο» του— και η οικογένειά του το γιόρτασε.\nΗ γιαγιά Λουπέ, όμως, αναστατώθηκε από αυτό το κατόρθωμα.\nΒλέποντας την ευκολία με την οποία χειριζόταν τα Αξιώματα ο Μίλιο σε τόσο νεαρή ηλικία, η Λουπέ ήξερε ότι ο εγγονός της είχε καταφέρει αυτό που η υπόλοιπη οικογένεια δεν είχε καταφέρει να κάνει. Με τις ικανότητές του, θα μπορούσε επιτέλους να τερματίσει την εξορία τους και να τους φέρει ξανά στη θέση που τους άξιζε στην ηγετική κάστα της Ιστάλ. Όμως, την προβλημάτιζαν η γοητεία που του ασκούσε η φωτιά και το πώς οι αναπτυσσόμενες ικανότητές του έρχονταν σε αντίθεση με την παραδοσιακή διδασκαλία των Αξιωμάτων.\nΠαρόλα αυτά, η Λουπέ αφιερώθηκε στην τελευταία της ελπίδα εξιλέωσης. Επικεντρώθηκε αποκλειστικά στον Μίλιο καθώς καλλιεργούσε και διαμόρφωνε τις ικανότητές του, προετοιμάζοντάς τον για να αφήσει το σπίτι του και να ταξιδέψει στην Ισαοκάν, ώστε να την απελευθερώσει επιτέλους από το βάρος των λαθών της αδερφής της. Ο Μίλιο ένιωθε αυτό το βάρος στους ώμους του και η σκέψη ότι θα άφηνε μόνος του το χωριό του τον τρομοκρατούσε. Όμως, επειδή ο Μίλιο αγαπούσε την οικογένειά του περισσότερο απ' οτιδήποτε άλλο, θα έβρισκε το απαιτούμενο κουράγιο αν αυτό σήμαινε ότι η οικογένειά του θα ήταν ευτυχισμένη.\nΚατά την προετοιμασία του για το ταξίδι, μαζί με τη γιαγιά του δημιούργησαν ένα ξεχωριστό σακίδιο που ο Μίλιο αποκαλούσε το «φουρνάκι» του και που μέσα του μπορούσε να φυλάει τον φλογερό φλογοφίλο του. Τότε, με βαριά καρδιά και πλατύ χαμόγελο, ο Μίλιο —μόλις στα δώδεκά του χρόνια— άφησε πίσω το χωριό του, έχοντας μαζί του μόνο του φουρνάκι του και μερικά καινούργια ρούχα που του είχε φτιάξει η οικογένειά του.\nΔιέσχισε ολόκληρη την Ιστάλ, περνώντας μέσα από τη ζούγκλα, κατασκηνώνοντας κάτω από τα αστέρια και κάνοντας παράλληλα νέους φίλους, ενώ έστελνε συχνά γράμματα στο σπίτι του περιγράφοντας όλες του τις συναρπαστικές περιπέτειες. Μετά από ένα μεγάλο ταξίδι, ο Μίλιο έφτασε επιτέλους στην Ισαοκάν, όπου ξεκίνησε την εκπαίδευσή του για να αντιμετωπίσει το Βιντάλιον.\n«Το αγόρι με τις καταπραϋντικές φλόγες» έχει τραβήξει την προσοχή πολλών, συμπεριλαμβανομένης και της Λουνέ, που βρίσκεται φυλακισμένη κάτω από την πόλη και περιμένει την κατάλληλη στιγμή για να δράσει. Ακόμα και ο Μίλιο αντιλαμβάνεται τους ψιθύρους που τον συνοδεύουν στην πόλη, αλλά ο στόχος του είναι να γίνει Γιουν Ταλ και να κάνει περήφανη την οικογένειά του."
    },
    "Μαοκάι": {
        "name": "Μαοκάι",
        "region": "Νησιά της σκιάς",
        "image_url": "https://cmsassets.rgpub.io/sanity/images/dsfx7636/universe/84c4c1903f629fad7cd061476ec81c1b6d913140-1215x717.jpg?accountingTag=LoL",
        "champ_url": "https://universe.leagueoflegends.com/el_GR/champion/maokai/",
        "lore": "Ο Μαοκάι είναι ένα οργισμένο, τεράστιο ζωντανό δέντρο που πολεμά τον αφύσικο τρόμο των Νησιών της Σκιάς. Όταν το δάσος του καταστράφηκε από έναν μαγικό κατακλυσμό, ο Μαοκάι μετατράπηκε σε μια πανίσχυρη δύναμη εκδίκησης που γλίτωσε από τη μοίρα του νεκροζώντανου, χάρη στη ζωτική ενέργεια των Ζωογόνων Υδάτων που έρεαν στο εγκάρδιο ξύλο του. Κάποτε ήταν ένα φιλήσυχο πνεύμα της Φύσης, αλλά τώρα ο Μαοκάι μάχεται μανιασμένα για να απαλλάξει τα Νησιά της Σκιάς από τη μάστιγα των νεκροζώντανων πλασμάτων και να αποκαταστήσει την χαμένη ομορφία της πατρίδας του.\nΠολύ πριν από την αυγή της ιστορίας, ένα αρχιπέλαγος νησιών αναδύθηκε από τα κύματα του ωκεανού, άγονες επιφάνειες από βράχο και πηλό. Την ίδια στιγμή γεννήθηκε και ο Μαοκάι, ένα πνεύμα της Φύσης. Πήρε τη μορφή ενός ζωντανού δέντρου, με έναν ψηλό κορμό καλυμμένο από φλοιό και μακριά χέρια που έμοιαζαν με κλαδιά. Ο Μαοκάι ένιωσε τη βαθιά μοναξιά του τόπου και τη μεγάλη ζωτική δύναμη που έκρυβε μέσα του, μια δύναμη που μπορούσε να χρησιμοποιηθεί για να θρέψει πυκνή βλάστηση. Περιπλανήθηκε από νησί σε νησί αναζητώντας ίχνη ζωής, αλλά η απογοήτευσή του έκανε ακόμα πιο δυσβάσταχτη τη μοναξιά του.\nΣε ένα απόκρημνο νησί με απαλό, πλούσιο χώμα, ο Μαοκάι ένιωσε μια απεριόριστη πηγή ενέργειας να ακτινοβολεί βαθιά μέσα στο έδαφος. Βύθισε τις πελώριες ρίζες του στο υπέδαφος μέχρι που έφτασαν σε μια πηγή μαγικού, ζωογόνου νερού και ήπιαν βαθιά. Με τη δύναμη αυτού του θαυματουργού υγρού, φύτρωσε εκατοντάδες βλαστάρια και τα φύτεψε σε όλα τα νησιά.\nΣύντομα, η γη σκεπάστηκε από καταπράσινα δάση, πανύψηλα κωνοφόρα και πυκνή βλάστηση, όλα ευλογημένα με τη θαυμαστή μαγεία της πηγής. Μεγαλοπρεπή δέντρα που άγγιζαν τον ουρανό, με τεράστιες φυλλωσιές και χοντρές, πολύπλοκες ρίζες ξεπήδησαν παντού στα καταπράσινα πλέον νησιά. Η πλούσια βλάστηση προσέλκυσε με τη σειρά της τα πνεύματα της φύσης και εξίσου πλούσια πανίδα.\nΌταν οι άνθρωποι έφτασαν κι αυτοί με τη σειρά τους στα νησιά, έζησαν μια ζωή με ευημερία και αφθονία. Ελεύθεροι από το άγχος της επιβίωσης, οι κάτοικοι του νησιού αφιέρωναν τη ζωή τους στη μελέτη των μυστηρίων του κόσμου. Ο Μαοκάι είχε αντιληφθεί την παρουσία τους, αλλά είδε ότι σέβονταν την ευλογημένη γη των νησιών. Οι άνθρωποι γνώριζαν καλά ότι τα δάση ήταν πηγή ισχυρής μαγείας, επομένως έχτισαν τις κατοικίες τους σε περιοχές με πιο αραιή βλάστηση, ώστε να μην ενοχλούν τα πνεύματα της Φύσης. Περιστασιακά, ο Μαοκάι φανερωνόταν στους ανθρώπους που εμπιστευόταν και μοιραζόταν μαζί τους τις γνώσεις του για τα καταπράσινα νησιά, ακόμη και το πιο πολύτιμο μυστικό τους – την υπόγεια πηγή που μπορούσε να θεραπεύσει ακόμη και την πιο θανάσιμη πληγή.\nΠέρασαν αιώνες και ο Μαοκάι ζούσε μια αρμονική, ευτυχισμένη ζωή. Μέχρι την ημέρα που ένας στρατός από την άλλη άκρη της θάλασσας αποβιβάστηκε στις ακτές των νησιών. Ο Μαοκάι αντιλήφθηκε αμέσως ότι κάτι δεν πήγαινε καθόλου καλά. Επικεφαλής του στρατού ήταν ένας βασιλιάς, τυφλωμένος από τη θλίψη, με τη νεκρή βασίλισσά του στα χέρια. Έλπιζε ότι τα ιαματικά νερά της πηγής θα μπορούσαν να την αναστήσουν. Η βασίλισσα επέστρεψε στη ζωή, αλλά ήταν πλέον ένα κινούμενο πτώμα που ικέτευε τον βασιλιά να την αφήσει να επιστρέψει στη γαλήνη του θανάτου. Ο βασιλιάς προσπάθησε να αντιστρέψει το κακό που είχε κάνει, αλλά χωρίς να το θέλει βύθισε τα νησιά σε μια σκοτεινή κατάρα.\nΟ Μαοκάι βρισκόταν μακριά από το σημείο της τραγωδίας, αλλά ένιωσε αμέσως τις πρώτες αναταράξεις της καταστροφής που θα αφάνιζε τα νησιά. Διαισθάνθηκε μια τρομακτική δύναμη να σαλεύει κάτω από το έδαφος και ένιωσε μια παγωνιά να τον πλημμυρίζει.\nΚαθώς η κατάρα εξαπλωνόταν σε όλα τα νησιά και αφάνιζε τα πάντα, ο απεγνωσμένος Μαοκάι βύθισε τις ρίζες του βαθιά στο έδαφος και ήπιε όσο περισσότερο μπορούσε από την ιαματική πηγή, γεμίζοντας όλο του το είναι με τη μαγεία της. Πριν προλάβει να τον φτάσει το καταραμένο νερό, ο Μαοκάι τράβηξε τις ρίζες του και σφράγισε τη μολυσμένη δεξαμενή. Όταν η κατάρα έφτασε στην ιερή δεξαμενή που είχε φανερώσει ο ίδιος στους ανθρώπους, ο Μαοκάι ούρλιαξε από οργή – αλλά η σκοτεινή μαγεία είχε μολύνει ανεπανόρθωτα το νερό, μέχρι που τίποτε αγνό δεν είχε απομείνει.\nΛίγη ώρα μετά, η ομίχλη που σκέπαζε τα νησιά άρχισε να σκοτεινιάζει και να εξαπλώνεται σε όλη την περιοχή, παγιδεύοντας όλους τους ζωντανούς οργανισμούς σε μια αφύσικη κατάσταση μεταξύ ζωής και θανάτου. Ο Μαοκάι παρακολούθησε αβοήθητος όλα τα πλάσματα που γνώριζε και αγαπούσε – φυτά, πνεύματα της Φύσης, ζώα και ανθρώπους – να μεταλλάσσονται σε βασανισμένες σκιές του εαυτού τους. Η οργή του φούντωσε. Η υπέροχη ομορφιά που είχε καλλιεργήσει και αναθρέψει από μικροσκοπικά βλαστάρια είχε αφανιστεί μέσα σε μια στιγμή, εξαιτίας των απρόσεκτων ενεργειών ενός ανθρώπου.\nΗ εξουθενωτική ομίχλη τυλίχθηκε γύρω από τον Μαοκάι και αυτός έβαλε τα κλάματα όταν είδε τα πανέμορφα λουλούδια που στόλιζαν τους ώμους τους να γίνονται σκόνη και να πέφτουν στα πόδια του. Η ομίχλη προσπάθησε να του απορροφήσει τη ζωή και το σώμα του αντέδρασε βγάζοντας ροζιασμένες ρίζες και στραβά, μπερδεμένα κλαδιά. Όμως η καρδιά του Μαοκάι ήταν εμποτισμένη με τα ζωογόνα νερά της πηγής, τα οποία τον προστάτευσαν από τη φρικτή μοίρα του νεκροζώντανου.\nΤα νησιά είχαν γεμίσει φαντάσματα και φρικτά μεταλλαγμένα τέρατα και πολύ σύντομα ο Μαοκάι βρέθηκε περικυκλωμένος από έναν στρατό άψυχων ανθρώπων. Εξοργισμένος, χτύπησε τυφλά τα πνεύματα με τα κλαδιά του και συνειδητοποίησε ότι η δύναμη των χτυπημάτων του μπορούσε να τους κάνει σκόνη. Ο Μαοκάι άρχισε να τρέμει από αηδία. Ήταν η πρώτη φορά που αφαιρούσε ζωή. Ρίχτηκε στους άψυχους εχθρούς του με μανία, αλλά εκατοντάδες άλλοι ήρθαν να προστεθούν στις γραμμές τους, μέχρι που τελικά αναγκάστηκε να υποχωρήσει.\nΜε την πατρίδα του αφανισμένη και τους συντρόφους του να έχουν μεταμορφωθεί σε νεκροζώντανες παρωδίες του εαυτού τους, ο Μαοκάι μπήκε στον πειρασμό να φύγει και να αφήσει πίσω του τον εφιάλτη των νησιών. Όμως, βαθιά μέσα στο παραμορφωμένο του κορμί, ένιωθε τα ιερά νερά που του έδιναν ζωή. Ο λόγος που είχε επιβιώσει από τον Αφανισμό ήταν ότι μέσα του κουβαλούσε την καρδιά των νησιών. Δεν θα εγκατέλειπε την πατρίδα του τώρα που τον χρειαζόταν. Ήταν το πρώτο πνεύμα της Φύσης των Ευλογημένων Νησιών. Θα έμενε εκεί και θα πολεμούσε για τη σωτηρία τους.\nΠαρόλο που είναι περικυκλωμένος από ατελείωτες ορδές εχθρών και τη σκοτεινή ομίχλη, ο Μαοκάι μάχεται ακούραστα για να νικήσει το κακό που μαστίζει τα νησιά. Η μοναδική του ευχαρίστηση πλέον είναι η βία που ασκεί στα άψυχα πλάσματα που μολύνουν την πατρίδα του.\nΥπάρχουν ημέρες που ο Μαοκάι καταφέρνει να αποδυναμώσει την ομίχλη και τις απέθαντες ορδές της και να απελευθερώσει ένα μικρό άλσος ή δασύλλιο. Παρόλο που δεν έχει ανθίσει νέα ζωή από το καταραμένο χώμα εδώ και αιώνες, ο Μαοκάι παλεύει για να δημιουργήσει μικρές οάσεις ζωής και χαράς, όσο προσωρινές και αν είναι.\nΌσο ο Μαοκάι συνεχίζει να μάχεται, η ελπίδα δεν θα πεθάνει, γιατί βαθιά μέσα του κρύβει τα ζωογόνα νερά της μαγικής πηγής, τη μοναδική ελπίδα για να επανέλθουν κάποτε τα νησιά στην προηγούμενη μορφή τους. Όταν θεραπευτεί η γη, τότε θα ανακτήσει και ο Μαοκάι την παλιά του, αρμονική μορφή. Το πνεύμα της Φύσης είχε φέρει τη ζωή σε αυτά τα νησιά εδώ και πολύ καιρό και τώρα αρνείται να ησυχάσει μέχρι να ανθίσουν και πάλι όπως παλιά."
    },
    "Μελ": {
        "name": "Μελ",
        "region": "Νόξους",
        "image_url": "https://cmsassets.rgpub.io/sanity/images/dsfx7636/universe/4de677b45fdaaa7874a030c6c8865e9ffdb6a0ba-1920x1080.jpg?accountingTag=LoL",
        "champ_url": "https://universe.leagueoflegends.com/el_GR/champion/mel/",
        "lore": "Μητέρα,\nΣήμερα, ένας στρατιώτης μού έδωσε το δώρο της μάσκας σου.\nΔίχως να το σκεφτώ, εντόπισα τις ρωγμές, βλέποντας κάθε πλήγμα, κάθε ουλή που απέκτησες από τις αμέτρητες μάχες που κέρδισες, και από τη μία μάχη που έχασες.\nΜόλις τώρα, καθώς το πλοίο μας πλησιάζει στη Νόξους, συνειδητοποιώ την πραγματικότητα. Έφυγες ξανά. Αυτήν τη φορά, ωστόσο, δεν εύχομαι να γυρίσεις.\nΤο ξέρω ότι δεν θα ήθελες να με πάρει από κάτω. Θα μου έλεγες να είμαι υπερήφανη που έγινα «η Λύκαινα» που τόσο απεγνωσμένα ήθελες να γίνω. Παρόλα αυτά, έγινα άραγε όλα αυτά που ήλπιζες; Ή απλώς ό,τι χρειαζόσουν να γίνω;\nΈχουν αλλάξει τόσα πολλά, αλλά ένα μέρος μου παραμένει χαμένο, όπως και πριν από μια δεκαετία. Σκέφτομαι πώς με χαιρέτισε ο ξάδερφος Τζάγκο όταν έφτασα για πρώτη φορά στο Πιλτόβερ, γεμάτος λύπηση. Το έθεσες αρκετά σαφώς πως απλώς με παρέδιδες εκεί και πως δεν θα ερχόσουν πίσω για εμένα. Ακόμα κι έτσι, για πολλά χρόνια κοιμόμουν και ονειρευόμουν τη μητέρα μου που μου έλειπε, όπως θα έκανε κάθε κόρη, παρά όσα είχες κάνει. Κάθε πρωί, ξυπνούσα με το κενό που είχες αφήσει μέσα μου. Πέρασα όλη μου τη ζωή προσπαθώντας να γεμίσω το κενό, να δείξω πως αξίζω την αγάπη της μητέρας μου.\nΈζησα με τον μόνο τρόπο που ξέρω, αυτόν της γρήγορης και πονηρής Αλεπούς. Κέρδισα την εμπιστοσύνη του Συμβουλίου και παραλίγο να αποκτήσω όλη την εξουσία στο Πιλτόβερ. Μακάρι να με είχες εμπιστευτεί, μητέρα. Δεν θα είχαν πάει όλα στράφι. Δεν θα χρειαζόταν να\nΌχι. Δεν είναι τόσο απλό.\nΓνωρίζω πως ήθελες να με προστατεύσεις με τον τρόπο σου. Δεν μπορούσα ποτέ μου να φανταστώ πως μέσα μου κρυβόταν τόση μαγεία, αλλά μετά τον θάνατό σου κατάλαβα πως υπάρχουν πολλά στοιχεία του παρελθόντος μου που δεν είχα καταλάβει. Στην πραγματικότητα, είναι υπερβολικά πολλά και γι' αυτό εύχομαι να είχα πολεμήσει στο πλευρό σου. Δεν μπορώ καν να φανταστώ πώς ένιωθες, ζώντας ως κυνηγημένη από το Μαύρο Ρόδο όλα αυτά τα χρόνια. Γνωρίζω ωστόσο πως αν ποτέ σου φοβήθηκες, δεν ήταν για τον εαυτό σου. Φοβόσουν για τον Κίνο και για μένα. Και στο τέλος, εγώ έγινα η καταστροφή σου. Ίσως το γνώριζες από την αρχή ότι έπρεπε να με φοβάσαι.\nΛυπάμαι, μητέρα, αλλά δεν μετανιώνω που προστάτευσα την πόλη μου. Η δύναμη απαιτεί θυσίες, έτσι δεν μου έλεγες πάντα; Το δόγμα σου, η δικαιολογία σου για ό,τι έκανες. Σκέφτηκες ποτέ πόσο κακό μου έκανε; Πόσο κακό μάς έκανε; Άξιζε τον κόπο; Μόνο εγώ έμεινα για να πληρώσω το τίμημα.\nΚράτησες τόσα μυστικά. Την αλήθεια για τον πατέρα μου. Τον δολοφόνο του Κίνο. Και, ίσως το πιο σημαντικό από όλα, τη βεντέτα σου με το Μαύρο Ρόδο, η οποία τώρα με πνίγει. Φαντάζομαι πως όλα αυτά είναι απλώς η κορυφή του παγόβουνου από τα ψέματά σου, και από αυτά της «Πλανεύτρας».\nΣκοπεύω να αποκαλύψω όσα μου έκρυψες.\nΜε θλίβει το γεγονός πως δεν θα διαβάσεις ποτέ αυτό το γράμμα, αλλά ελπίζω πως με κοιτάζεις από το Βολράχνουν. Θα πετάξω αυτό το γράμμα στη θάλασσα, ώστε να φτάσει στον βυθό και να γίνει ένα με τα νερά στις ακτές του Ρόκραντ, όπου κάποτε νίκησες τον ίδιο τον θάνατο.\nΣύντομα θα φτάσω στη γη που γεννήθηκα, σαν ξένη. Οι φρουροί μας δεν με θεωρούν πραγματική Μεντάρντα, ακόμη και αν δεν τολμούν να το ξεστομίσουν. Το έθνος αυτό επιβραβεύει τη δύναμη, αλλά τρέφεται από την αιματοχυσία. Δεν μπορώ να το θεωρήσω δικό μου και ούτε θα κάτσω με σταυρωμένα τα χέρια όσο αυτό το χάος συνεχίζεται. Εσύ με έμαθες να επιβιώνω, μητέρα. Εγώ με έμαθα να ζω. Και παρόλο που ήθελες να γίνω Λύκαινα, δεν θα παρατήσω ποτέ την Αλεπού.\nΜπορεί να μην έγινε όπως ήθελες… αλλά έρχομαι σπίτι, μητέρα.\nΘα κάνω τη διαφορά εδώ.\nΜέχρι η καρδιά μου να σταματήσει,\nΗ κόρη σου, Μελ"
    },
    "Μις φόρτσουν": {
        "name": "Μις φόρτσουν",
        "region": "Μπίλτζγουοτερ",
        "image_url": "https://cmsassets.rgpub.io/sanity/images/dsfx7636/universe/7a7dfab84bcd6b60f46152918923ef939b9ddb6a-1215x717.jpg?accountingTag=LoL",
        "champ_url": "https://universe.leagueoflegends.com/el_GR/champion/missfortune/",
        "lore": ""
    },
    "Μοργκάνα": {
        "name": "Μοργκάνα",
        "region": "Ντεμάσια",
        "image_url": "https://cmsassets.rgpub.io/sanity/images/dsfx7636/universe/dc1bbb10a4d5ed7946d6a7eb12de7324309be314-1920x1149.jpg?accountingTag=LoL",
        "champ_url": "https://universe.leagueoflegends.com/el_GR/champion/morgana/",
        "lore": ""
    },
    "Μορντεκάιζερ": {
        "name": "Μορντεκάιζερ",
        "region": "Νόξους",
        "image_url": "https://cmsassets.rgpub.io/sanity/images/dsfx7636/universe/501b0517a4a07fc650d6b9e1d8e5a330d85249da-1920x1038.jpg?accountingTag=LoL",
        "champ_url": "https://universe.leagueoflegends.com/el_GR/champion/mordekaiser/",
        "lore": "Σε μια παλαιότερη εποχή, ο αδάμαστος πολέμαρχος Σαν-Ουζάλ είχε γίνει ο φόβος και ο τρόμος των βόρειων περιοχών. Στο όνομα της σκοτεινής πίστης του, ισοπέδωσε όλες τις φυλές και τους οικισμούς που έβρισκε μπροστά του, σφυρηλατώντας μια αυτοκρατορία από θάνατο και αίμα. Καθώς η θνητή ζωή του πλησίαζε στο τέλος της, ένιωθε μεγάλη ικανοποίηση γιατί γνώριζε ότι είχε κερδίσει μια θέση στην αιώνια γιορτή των θεών, στην ένδοξη Αίθουσα των Οστών.\nΌμως, όταν πέθανε, δεν τον περίμενε ούτε αιώνια δόξα, ούτε το πλούσιο τραπέζι των θεών. Ο Σαν-Ουζάλ βρέθηκε μόνος του σε έναν άδειο, γκρίζο ερημότοπο, ο οποίος ήταν βυθισμένος σε μια αιθέρια ομίχλη. Παράφωνοι ψίθυροι ακούγονταν παντού γύρω του. Περιστασιακά, έβλεπε άλλες χαμένες ψυχές να τον πλησιάζουν —άυλες σκιές που ζούσαν κι αυτές το δικό τους προσωπικό καθαρτήριο.\nΗ οργή πλημμύρισε όλο του το είναι. Πίστευε τόσο καιρό σε μια ψεύτικη θρησκεία; Ή μήπως η κατάκτηση του κόσμου δεν ήταν αρκετή για να αποκτήσει την αιώνια ζωή που ονειρευόταν; Δεν μπορούσε να πιστέψει ότι δεν υπήρχε τίποτε άλλο πέρα από αυτό το άχρωμο κενό… κι όμως, φαινόταν ατελείωτο. Παρακολουθούσε τα μικρότερα πνεύματα να σβήνουν σιγά-σιγά μέσα στην ομίχλη, να διαλύονται και να χάνονται για πάντα.\nΌμως, ο Σαν-Ουζάλ δεν θα έσβηνε με αυτόν τον τρόπο.\nΗ σιδερένια θέλησή του, ενισχυμένη από την οργή και το μαρτύριο, δεν άφηνε το πνεύμα του να υποταχθεί στη μοίρα του. Με τον καιρό, αυτοί οι μυστηριώδεις, παράφωνοι ψίθυροι άρχισαν να σχηματίζουν λέξεις στο μυαλό του —λέξεις που σχεδόν μπορούσε να καταλάβει. Όπως έμαθε αργότερα, μιλούσαν στη γλώσσα Οχνούν, μια καταραμένη λαλιά που κανείς ζωντανός δεν μπορούσε να προφέρει. Το διαταραγμένο μυαλό του Σαν-Ουζάλ άρχισε σιγά-σιγά να καταστρώνει ένα πονηρό σχέδιο. Πλησίασε όσο μπορούσε στο πέπλο που χώριζε τον κόσμο των ζωντανών από τον κόσμο των πνευμάτων και άρχισε να ψιθυρίζει εκμαυλιστικές υποσχέσεις, ελπίζοντας ότι κάποιος θα έμπαινε στον πειρασμό να διεκδικήσει για τον εαυτό του την ακατανίκητη δύναμή του.\nΠράγματι, ήρθε κάποτε η μέρα που μια μυστική οργάνωση μάγων προσπάθησε να επαναφέρει τον Σαν-Ουζάλ από τη χώρα των νεκρών. Καθώς δεν είχε καθόλου σάρκα και οστά, παρότρυνε τους μάγους να τον κάνουν ισχυρότερο από οποιονδήποτε θνητό, σφραγίζοντας το πνεύμα του σε πλάκες από σκούρο μέταλλο σφυρηλατημένες ώστε να μοιάζουν με την παλιά του πανοπλία. Κι έτσι, επέστρεψε στον κόσμο των ζωντανών, ένα πελώριο φάντασμα από σίδερο και μίσος.\nΟι άπληστοι μάγοι ήλπιζαν ότι θα τον έβαζαν να πολεμήσει τους ασήμαντους εχθρούς τους. Όταν κατάλαβαν το λάθος τους ήταν πια αργά, καθώς ο νεκραναστημένος πολέμαρχος τους σκότωσε όλους έναν προς έναν, χωρίς κανένα έλεος.\nΑνήμποροι να τον βλάψουν με τα όπλα και τη μαγεία τους, οι μάγοι προσπάθησαν να τον δεσμεύσουν προφέροντας τον πραγματικό όνομά του. Όμως, οι προσπάθειές τους ήταν μάταιες, καθώς ο Σαν-Ουζάλ δεν υπήρχε πια.\nΜε μια αιθέρια βροντή που έκανε τη γη να τρέμει, τους αποκάλυψε το νέο του όνομα στη γλώσσα Οχνούν: Μορντεκάιζερ.\nΈτσι ξεκίνησε η δεύτερη εκστρατεία του αιώνιου πολέμαρχου στον κόσμο των θνητών. Οι φιλοδοξίες του είχαν θεριέψει, όπως και η δύναμή του: η νεκρομαντεία που τον είχε φέρει στη ζωή τον είχε κάνει ισχυρότερο από όσο μπορούσε και ο ίδιος να φανταστεί. Ο Μορντεκάιζερ πήρε υπό τον έλεγχό του τα στρατεύματα που είχαν συγκεντρώσει οι μάγοι που τον είχαν αναστήσει, αλλά αυτό δεν ήταν αρκετό. Αιχμαλώτισε τις φοβισμένες, διαλυμένες ψυχές τους και δημιούργησε από αυτές ένα όπλο κατάλληλο για έναν αυτοκράτορα του θανάτου: το Σκότος, τον ανίκητο κεφαλοθραύστη του.\nΟι εχθροί του νόμιζαν ότι το μόνο που τον ενδιέφερε ήταν η καταστροφή και η αιματοχυσία. Ολόκληρες γενιές χάθηκαν στις αδυσώπητες εκστρατείες του.\nΌμως, το σχέδιο του Μορντεκάιζερ δεν ήταν τόσο απλό. Στο κέντρο της αυτοκρατορίας του έχτισε ένα μονολιθικό κάστρο, το Αθάνατο Προπύργιο. Οι περισσότεροι νόμιζαν ότι ήταν το αρχηγείο και η έδρα της εξουσίας του, αλλά μέσα του έκρυβε μυστικά που ελάχιστοι γνώριζαν. Ο Μορντεκάιζερ ήθελε να μάθει τα πάντα για τα πνεύματα και τον θάνατο και να κατανοήσει σε βάθος το βασίλειο… ή τα βασίλεια… πέρα από τον κόσμο των θνητών.\nΌμως, ένας τόσο αδίστακτος τύραννος δεν ήταν δυνατόν να μην αποκτήσει ισχυρούς εχθρούς. Το Σιδηρούν Φάντασμα προδόθηκε από μέλη του στενού του κύκλου και ηττήθηκε τελικά από έναν συνασπισμό των φυλών των Νοξ. Η μυστική οργάνωση που τον ανέτρεψε κατόρθωσε να χωρίσει την ψυχή του από την πανοπλία του και σφράγισε το σιδερένιο του περίβλημα σε μια μυστική κρυψώνα.\nΜε αυτόν τον τρόπο, ο Μορντεκάιζερ εξορίστηκε από τον υλικό κόσμο. Αυτό που δεν γνώριζε κανείς, όμως, ήταν ότι ο πολέμαρχος τα είχε σχεδιάσει όλα αυτά —για την ακρίβεια, ήταν ένα ζωτικό μέρος του σχεδίου του. Είχε καταφέρει να φτάσει μέχρι εδώ με τη δύναμη και την πονηρία του, αλλά ήξερε ότι η μοίρα τού επιφύλασσε κάτι ακόμα πιο ένδοξο από μια αιωνιότητα στην Αίθουσα των Οστών.\nΌταν επέστρεψε στην άγονη ερημιά του θανάτου βρήκε να τον περιμένουν όλοι όσοι είχαν πεθάνει κατά τη διάρκεια της βασιλείας του. Τα πνεύματά τους είχαν αλλοιωθεί από τη σκοτεινή του μαγεία και δεν θα έσβηναν ποτέ. Τα πιο ισχυρά από αυτά τα πνεύματα έγιναν οι αφοσιωμένοι, αιώνιοι στρατιώτες του, δέσμιοι της θέλησής του για πάντα... ακόμα και οι πιο αδύναμοι είχαν τη χρησιμότητά τους.\nΑπό το αιθέριο υλικό των ψυχών τους, ο Μορντεκάιζερ θα έχτιζε μια νέα αυτοκρατορία. Θα ήταν τα δομικά υλικά του δικού του Βασιλείου των Ψυχών.\nΑιώνες έχουν περάσει από τότε και μια νέα αυτοκρατορία έχει εξαπλωθεί γύρω από το Αθάνατο Προπύργιο. Όσοι μελετούν την αρχαία ιστορία ψιθυρίζουν ακόμα το όνομα του Μορντεκάιζερ με δέος και φόβο, αλλά μόνο οι λιγοστές αθάνατες ψυχές που πρόλαβαν να τον γνωρίσουν θυμούνται την πραγματική του φρίκη. Για αυτές τις ψυχές, δεν υπάρχει μεγαλύτερος τρόμος από τη μόνιμη επιστροφή του στον κόσμο των ζωντανών.\nΤο μόνο που μπορούν να κάνουν, όμως, είναι να προσευχηθούν αυτό να μη συμβεί ποτέ, γιατί δεν γνωρίζουν κανένα τρόπο για να τον σταματήσουν."
    },
    "Μπελ’βεθ": {
        "name": "Μπελ’βεθ",
        "region": "Το κενό",
        "image_url": "https://cmsassets.rgpub.io/sanity/images/dsfx7636/universe/c9a52ab3970010a032421150e5e011192aa7cfb9-1920x1080.jpg?accountingTag=LoL",
        "champ_url": "https://universe.leagueoflegends.com/el_GR/champion/belveth/",
        "lore": "Γοητευμένη από τον κόσμο της ύπαρξης και ανυπόμονη να δημιουργήσει έναν για τον εαυτό της, η Μπελ’Βεθ μοιάζει με έναν σκοτεινό καρκίνο που έχει κάνει μετάσταση στην καρδιά του Κενού, μέσω του οποίου όλη η Γη των Ρούνων θα αναλωθεί και θα ξαναχτιστεί με τα δικά της διεστραμμένα πρότυπα. Διψάει για νέες εμπειρίες, μνήμες και ιδέες σε τεράστιες ποσότητες, καταβροχθίζοντας ολόκληρες πόλεις και τους πληθυσμούς τους πριν επανατοποθετήσει τις πληροφορίες σε ένα απέραντο εξωγήινο τοπίο γνωστό ως Πορφυρή Θάλασσα. Ωστόσο, ακόμη και το Κενό δεν είναι ασφαλές από την αδηφαγία της καθώς απλώνεται μέσα του σαν αρχέγονος ωκεανός, αναγκάζοντας όλους μπροστά της να υποταχθούν στον κόσμο της θέλησής της... ή να καταστραφούν.\nΑν και η Μπελ’Βεθ είναι καινούρια στη Γη των Ρούνων, η γέννησή της εξελίσσεται εδώ και άπειρες χιλιετίες, η κατάληξη μιας αλλεργικής αντίδρασης μεταξύ του Κενού και μιας εκκολαπτόμενης πραγματικότητας. Η πάλαι ποτέ παρθένα διάσταση του ειρηνικού τίποτα συνετρίβη αμετάκλητα όταν εμφανίστηκε η ύπαρξη, και βίαια εξατομικευμένες οντότητες του Κενού ξαμολήθηκαν για αιώνες σε μια προσπάθεια να αμυνθούν ενάντια στο σοκ και τον πόνο. Μιας και έσβηναν από την ύπαρξη οτιδήποτε κατάπιναν, πήραν το όνομά τους από αυτό που άφηναν στον διάβα τους: το κενό. Αλλά τα όντα μέσα σε αυτό άλλαζαν κάθε φορά που άγγιζαν τον κόσμο, μεταλλάσσονταν από τις κάποτε τέλειες μορφές τους σε ηδονιστικά, βίαια ζώα.\nΈτσι και το Κενό άλλαζε μαζί τους. Μετά από κάθε μάχη, κάθε εισβολή, κάτι πιο σκοτεινό φύτρωνε βαθιά μέσα σε μια κρυφή μήτρα στις πιο σκοτεινές γωνιές των τούνελ των Γεννημάτων του Κενού... Κτίρια, ηλιακό φως, μέλη από πρωτοανθρωποειδή που πάλευαν να αρπάξουν το τίποτα... Ένα παζλ όπου δεν χωράει κανένα κομμάτι... Το Κενό είχε πάρει μια νέα, φρικτή μορφή. Με τον καιρό, τροφοδοτούμενη τόσο από τους ανθρώπους που άνοιξαν ρήγματα για να τα εκμεταλλευτούν στον πόλεμο όσο και από τους Παρατηρητές που προσπάθησαν να εισβάλουν στο Φρέλιορντ, αυτός ο βλάσφημος θύλακας του αφανισμού μεγάλωσε για να αγκαλιάσει τα αντίθετα άκρα του Παλαιού Κενού: επιθυμία, θέληση κι ανάγκη.\nΑρκετά σύντομα, αναζητούσε ηγέτη. Κάποιον —ή κάτι— που θα μπορούσε να γράψει ένα φρικτό νέο κεφάλαιο στους κόσμους πάνω και κάτω. Έναν ηγέτη ή μια ηγέτιδα που θα μπορούσε να συναναστραφεί με αυτούς τους «ανθρώπους», να τους πει τι θα επακολουθούσε και να τρυγήσει τα συναισθήματα και τις αναμνήσεις τους, ενώ πολεμούσαν σε έναν πικρό, άκαρπο πόλεμο μέχρι να σβήσουν και οι τελευταίες σπίθες του πολιτισμού και να γεννηθεί μια νέα εποχή.\nΑυτή η ηγέτιδα είναι η Μπελ’Βεθ. Μια τρομακτική αυτοκράτειρα που γεννήθηκε από τις συνδυασμένες μνήμες, εμπειρίες και συναισθήματα μιας ολόκληρης καταβροχθισμένης πόλης-λιμάνι και του ωκεανού που την έβρεχε, το μυαλό της Μπελ’Βεθ περιέχει εκατομμύρια χρόνια τέλεια διατηρημένης γνώσης, δίνοντάς της σχεδόν πλήρη παντογνωσία καθώς ετοιμάζεται να καταστρέψει τόσο τη Γη των Ρούνων όσο και την περιοχή των προγόνων της, δηλαδή των Παρατηρητών.\nΣε όσους είναι αρκετά τυχεροί ώστε να έχουν στρατηγική αξία για αυτήν, δεν λέει ψέματα, δεν κάνει ερωτήσεις, ούτε κρύβει την αλήθεια - δηλώνει απλώς τη φύση των πραγμάτων, γιατί με τη νίκη εξασφαλισμένη χάρη στην ίδια τη φύση του Κενού, δεν χρειάζεται να πει τίποτα περισσότερο. Και όσοι τη δυσαρεστούν, θα ανακαλύψουν ότι η ανθρώπινη μορφή της είναι απλά μια προσαρμογή, με νευρικές απολήξεις, μύες και κεραίες, καθώς ξεδιπλώνει τα τιτάνια φτερά της, για να αποκαλύψει την αληθινή, τερατώδη φιγούρα της.\nΤο αστείο είναι, ότι οι κάτοικοι της αρχαίας Σουρίμα είχαν μια λέξη για αυτό το πράγμα. Σε ελεύθερη μετάφραση, η «Θεά της Λήθης» ήταν ένας φυλετικός μύθος μιας αμείλικτης θεότητας που θα έσβηνε τα πάντα χωρίς μίσος, αντικαθιστώντας τα με τον εαυτό της. Ονόμασαν έτσι την πόλη Μπέλβεθ, αν και το πραγματικό νόημα χάθηκε μετά από πολλές εκατοντάδες χρόνια.\nΧαμένη για όλους, ίσως, εκτός από το πλάσμα στο οποίο έχει μετεξελιχθεί εκείνη η πόλη."
    },
    "Μπλίτζκρανκ": {
        "name": "Μπλίτζκρανκ",
        "region": "Ζάουν",
        "image_url": "https://cmsassets.rgpub.io/sanity/images/dsfx7636/universe/e165a4174e70d52733061f4aa784d9f489e4fc58-1215x717.jpg?accountingTag=LoL",
        "champ_url": "https://universe.leagueoflegends.com/el_GR/champion/blitzcrank/",
        "lore": ""
    },
    "Μπράιαρ": {
        "name": "Μπράιαρ",
        "region": "Νόξους",
        "image_url": "https://cmsassets.rgpub.io/sanity/images/dsfx7636/universe/731da6d8643ac159faee6cb308706bbf25230083-1920x1080.jpg?accountingTag=LoL",
        "champ_url": "https://universe.leagueoflegends.com/el_GR/champion/briar/",
        "lore": "Λίγο πριν από το τέλος της κυριαρχίας του, ο Μέγας Στρατηγός Μπόραμ Ντάρκουιλ ανέθεσε στο Μαύρο Ρόδο και στο επιτελείο των αιμομαντών του τη δημιουργία ενός νέου ζωντανού όπλου. Σε αντίθεση με τα προηγούμενα πειράματα της ομάδας σε νεκρούς, το νέο όπλο θα ήταν ένα πλάσμα που θα γεννιόταν από το αίμα και θα αντλούσε δύναμη από αυτό —άρα θα μπορούσε να καταδιώκει τους στόχους του χωρίς να χρειάζεται τροφή ή νερό.\nΈτσι δημιουργήθηκε η Μπράιαρ.\nΟι δημιουργοί της πίστευαν ότι θα είχαν υπό τις διαταγές τους την απόλυτη εκτελέστρια, αλλά το μόνο που ήθελε εκείνη ήταν να τρώει, να τρώει και να ΤΡΩΕΙ! Η πρώτη της αποστολή είχε αιματηρή και απολύτως χαοτική κατάληξη και το Μαύρο Ρόδο αποφάσισε ότι η Μπράιαρ ήταν υπερβολικά επικίνδυνη για να αξιοποιηθείι, αλλά και υπερβολικά ισχυρή για να την καταστρέψουν. Για να την ελέγξουν, επινόησαν έναν ειδικό κύφωνα —που κλείδωνε με ένα πετράδι αιματόλιθου— ο οποίος θα την περιόριζε και θα τη βοηθούσε να εστιάσει το μυαλό της. Αφού αλυσοδέθηκε στον κύφωνα, η Μπράιαρ, μαζί με τα υπόλοιπα ζωντανά όπλα του Μαύρου Ρόδου, χρησιμοποιήθηκαν για να καταστείλουν το πραξικόπημα του Τζέρικο Σουέιν κατά του Ντάρκουιλ.\nΤης είχαν αναθέσει και έναν χειριστή για να την καθοδηγεί, αλλά όταν απελευθερώθηκε από τα δεσμά της, η Μπράιαρ τον καταβρόχθισε αμέσως, όπως και οποιονδήποτε άλλον βρήκε μπροστά της. Για την ακρίβεια, έφαγε τους πάντες εκτός από τον στόχο της, τον Σουέιν, ο οποίος κατάφερε να διαφύγει ενώ το ζωντανό όπλο καταβρόχθιζε μανιασμένα συμμάχους και εχθρούς.\nΜετά από μια εξαντλητική μάχη, οι φρουροί του Σουέιν κατάφεραν να ενεργοποιήσουν τον κύφωνα της Μπράιαρ και να την κλείσουν σε μια δική τους φυλακή ασφαλείας.\nΜόνη στο κελί της, η Μπράιαρ δεν μπορούσε να σκεφτεί οτιδήποτε άλλο εκτός από την πείνα της. Αν και δεν μπορούσε να πεθάνει από ασιτία, η έλλειψη φρέσκου αίματος την αποδυνάμωνε μέρα με τη μέρα.\nΣτην αρχή, νόμιζε ότι οι παρανοϊκές κραυγές που άκουγε γύρω της ήταν δημιουργήματα του εξασθενημένου της μυαλού... μέχρι που συνειδητοποίησε ότι προέρχονταν από τους αθέατους συγκρατούμενούς της. Είχαν καταφέρει να συλλάβουν κι άλλα ζωντανά όπλα οι δυνάμεις του Σουέιν κατά τη διάρκεια του πραξικοπήματος; Και τώρα ήταν φυλακισμένη μαζί τους, αφού είχαν αποτύχει στην αποστολή τους; Είχαν αποτύχει στον σκοπό τους;\nΟι φωνές ούρλιαζαν για αίμα —και η Μπράιαρ ένιωθε μέσα της την ίδια ανάγκη. Όμως έβρισκε ανυπόφορη τη συχνότητα και την ένταση των κραυγών τους, όπως και το γεγονός ότι δεν είχαν ΚΑΝΕΝΑ άλλο ενδιαφέρον. Αυτή η αδυσώπητη μανία για αίμα ήταν το πιο ανιαρό πράγμα που είχε βιώσει στη ζωή της.\nΌσο πεινασμένη και αν ήταν η Μπράιαρ —και ήταν πολύ πεινασμένη— δεν μπορούσε να βγάλει από το μυαλό της τους αξιολύπητους ήχους που έβγαζαν οι συγκρατούμενοί της. Και αν κατάφερνε να ελευθερωθεί από τα δεσμά της; Θα ήταν η μανία της τόσο ανεξέλεγκτη που θα την έκανε χειρότερη από τους γείτονές της; Θα γινόταν το ίδιο ανιαρή και κοντόφθαλμη όπως εκείνοι; Αυτή η σκέψη τής ήταν αβάσταχτη, οπότε προτίμησε να αποσυρθεί στη μοναξιά της.\nΣτα χρόνια που ακολούθησαν, η Μπράιαρ είχε αρκετό χρόνο για να αναζητήσει τον εαυτό της και να αναλογιστεί τις πιθανότητες του κόσμου που εκτεινόταν έξω από το κελί της. Η μόνη της ψυχαγωγία ήταν να κρυφακούει τις συζητήσεις των φρουρών, να εφευρίσκει νέους τρόπους για να ζητιανεύει ωμό κρέας και να παίζει με τις αράχνες που είχε υιοθετήσει ως κατοικίδια, αν και έμπαινε διαρκώς στον πειρασμό να τις καταβροχθίσει.\nΚατά τύχη, ενώ έπαιζε μια μέρα με τον κύφωνά της, χαλάρωσε κατά λάθος τον αιματόλιθο, ο οποίος μετατοπίστηκε σε μια θέση που ήθελε μόνο μια μικρή ώθηση για να ανοίξει. Η Μπράιαρ ένιωσε το αίμα να παγώνει στις φλέβες της. Θα μπορούσε να αντισταθεί για να μη γίνει σαν τους γείτονές της; Και τότε συνειδητοποίησε κάτι άλλο: όσο επικίνδυνο ήταν να χάσει τον έλεγχο, άλλο τόσο επικίνδυνο ήταν να υποταχθεί στον έλεγχο. Ήθελε να πετύχει την κατάλληλη ισορροπία.\nΤώρα που είχε ανακαλύψει πώς λειτουργούσε ο μηχανισμός του αιματόλιθου, η Μπράιαρ κατέστρωσε ένα σχέδιο.\nΟι φρουροί ήταν τόσο συνηθισμένοι πλέον στις φωνές και στα καμώματά της που, όταν κάποια στιγμή κατάφερε να κάνει έναν να πλησιάσει το κελί της, κανείς δεν κατάλαβε εγκαίρως την εξαφάνισή του. Το αίμα του φρουρού φούντωσε μέσα της, θεριεύοντας τη φλόγα που σιγόκαιγε μέσα της.\nΗ Μπράιαρ ήταν επιτέλους ελεύθερη.\nΤώρα περιπλανιέται χαρούμενη στους δρόμους της Νόξους, δεμένη με τον μαγικό της κύφωνα... εκτός και αν αποφασίσει η ίδια να τον ξεκλειδώσει. Ενώ η Μπράιαρ προσπαθεί να προσαρμοστεί στον κόσμο γύρω της, κάνοντας νέους φίλους και μαθαίνοντας νέα πράγματα, το Μαύρο Ρόδο καραδοκεί, παρακολουθώντας με προσοχή αυτήν την απρόσμενη εξέλιξη."
    },
    "Μπράουμ": {
        "name": "Μπράουμ",
        "region": "Φρέλιορντ",
        "image_url": "https://cmsassets.rgpub.io/sanity/images/dsfx7636/universe/f7efbb8b5e1d43ac6de01ed939464e845ddbd6f2-1215x717.jpg?accountingTag=LoL",
        "champ_url": "https://universe.leagueoflegends.com/el_GR/champion/braum/",
        "lore": ""
    },
    "Μπραντ": {
        "name": "Μπραντ",
        "region": "Γη των ρούνων",
        "image_url": "https://cmsassets.rgpub.io/sanity/images/dsfx7636/universe/16a4f24c55fc3559a62622038b66997f0f7c4092-1215x717.jpg?accountingTag=LoL",
        "champ_url": "https://universe.leagueoflegends.com/el_GR/champion/brand/",
        "lore": ""
    },
    "Νάιλα": {
        "name": "Νάιλα",
        "region": "Μπίλτζγουοτερ",
        "image_url": "https://cmsassets.rgpub.io/sanity/images/dsfx7636/universe/0b63dba67e71846815d071f4cc0b55188bc7651e-1920x1080.jpg?accountingTag=LoL",
        "champ_url": "https://universe.leagueoflegends.com/el_GR/champion/nilah/",
        "lore": "Η Νάιλα είναι μια πρόσχαρη γυναίκα, γεμάτη αυτοπεποίθηση, που δεν χάνει ποτέ το αλλόκοτο χαμόγελό της. Η ξαφνική της άφιξη στο Μπίλτζγουοτερ προκάλεσε μεγάλη αίσθηση, καθώς οι εντυπωσιακές της μάχες με τα θαλάσσια τέρατα αψηφούν τα όρια της ανθρώπινης ικανότητας: τρέχει πάνω στην ανοιχτή θάλασσα σαν να μην έχει βάρος, οπλισμένη με μια λυγερή λεπίδα από αστραφτερό, κρυσταλλικό νερό και σκαρφαλώνει στα πελώρια σώματά των τεράτων προτού τα εκτελέσει, σταματώντας μόνο για να ευχαριστήσει τους «άξιους αντιπάλους» της για την προσπάθειά τους. Δεν μπορεί να αντισταθεί σε μια αναμέτρηση με τέρατα μεγάλα σαν σπίτια και, όσο μεγαλύτερη και πιο θανάσιμη είναι μια απειλή, τόσο πιο αποφασισμένη είναι να την αντιμετωπίσει και να την προκαλέσει.\nΗ καταγωγή της, όπως και η πηγή της δύναμής της, καλύπτονται από ένα πέπλο μυστηρίου. Μόνο η Νάιλα γνωρίζει την αλήθεια: ότι κάποτε είχε άλλο όνομα και ζούσε μια πολύ διαφορετική ζωή.\nΤο κορίτσι που αργότερα θα γινόταν η Νάιλα ήταν παιδί μιας μεγάλης οικογένειας του Κάθκαν και τίποτα δεν προμήνυε την πολεμίστρια που θα γινόταν στο μέλλον. Ήταν μια ψηλόλιγνη βιβλιοφάγος που λάτρευε να μελετάει παλιούς μύθους και θρύλους. Μετά την κατάρρευση του γειτονικού βασιλείου του Κάμαβορ, πριν από σχεδόν χίλια χρόνια, το Κάθκαν διένυε μια μεγάλη ειρηνική περίοδο και δεν είχε ανάγκη μεγάλους πολεμιστές ή θρυλικούς ήρωες από άλλες εποχές. Ή έτσι νόμιζε η Νάιλα.\nΔιάβαζε και συνέλεγε με μανία γοητευτικές ιστορίες από προηγούμενες εποχές —επικές ιστορίες με πελώρια θηρία και ιππότες με αστραφτερή πανοπλία που μάχονταν υπό το βλέμμα των θεών, όταν ο κόσμος ήταν ακόμα νέος και οι εχθροί της ανθρωπότητας πολλαπλάσιοι. Διάβασε για τον παράφρονα βασιλιά Βιέγκο και την τραγική του πτώση, τη δημιουργία των πρώτων δράκων και την ίδρυση του σύμπαντος σύμφωνα με την παράδοση του Κάθκαν. Η Νάιλα ένιωθε μέσα της την ανάγκη να απομνημονεύσει αυτές τις ιστορίες, σαν να γνώριζε βαθιά μέσα της ότι η περιπέτεια και η μαγεία δεν ήταν απλά αποκυήματα της φαντασίας.\nΑπό όλες αυτές τις ιστορίες, μία ήταν η αγαπημένη της: Ο Κύκλος του Ασλές.\nΉταν η ιστορία του Ασλές, του μυθικού Άρχοντα της Χαράς: ένα τέρας με δεκάδες μέλη που τρομοκρατούσε τον κόσμο μαζί με τα εννέα ανελέητα αδέρφια του. Θέλοντας να απολαύσει την αρχέγονη χαρά, ο Ασλές προσπάθησε να καταβροχθίσει το βασίλειο των θεών. Όμως οι θεοί νίκησαν το τέρας και το παγίδευσαν στα έγκατα της γης, σε μια αχανή λίμνη στον έβδομο κύκλο του Κάτω Κόσμου. Τη φύλαξή του ανέλαβε ένα μυθικό τάγμα ηρώων.\nΑφού έλυσε έναν προς έναν τους αμέτρητους γρίφους της ιστορίας, η Νάιλα συνειδητοποίησε ότι η έδρα του τάγματος ήταν κάτω από τα πόδια της, στην καρδιά της πρωτεύουσας του Καθκάν. Ανήμπορη να συγκρατήσει τον ενθουσιασμό της, ξεκίνησε την αναζήτηση για αυτό το κρυμμένο τάγμα, θέλοντας να μάθει τα μυστικά του και, ποιος ξέρει, ίσως και να μπορούσε να σταθεί κι εκείνη στο πλευρό εκείνων των ηρώων...\nΚαι τότε εξαφανίστηκε. Όλα τα ενθύμια του προηγούμενου εαυτού της χάθηκαν: το πρόσωπό της, η φωνή της, το αληθινό της όνομα. Τα επίσημα έγγραφα εξαϋλώθηκαν, κάθε αναφορά στο πρόσωπό της σβήστηκε από τοίχους και κείμενα, ενώ ακόμα και οι φίλοι και οι συγγενείς της δεν μπορούσαν καν να προφέρουν το όνομά της. Ήταν λες και η Νάιλα δεν είχε γεννηθεί ποτέ.\nΗ γυναίκα που εμφανίστηκε δέκα χρόνια αργότερα ήταν ξένη στην πατρίδα της, ελεύθερη από τα δεσμά του κόσμου που γνώριζε. Κι όμως, η γυναίκα αυτή είχε ένα παράξενο χαμόγελο στο πρόσωπό της και από μέσα της ανάβλυζε μια ατελείωτη, αδιάκοπη χαρά. Ποτέ δεν είπε σε κανέναν τι της συνέβη κατά τη διάρκεια της απουσίας της. Ίσως να βρήκε το μυθικό τάγμα που αναζητούσε και να εκπαιδεύτηκε μαζί τους στην τέχνη της μαγείας και του πολέμου. Ίσως να αναμετρήθηκε με τον αρχέγονο δαίμονα Ασλές σε μια μάχη που κράτησε δέκα χρόνια μέχρι που τελικά κατάφερε να θριαμβεύσει. Ίσως να μην ήταν το ίδιο κορίτσι, αλλά κάποιος άλλος που φορούσε το σώμα της σαν μεταμφίεση... ή ίσως η αλήθεια ήταν κάπου στη μέση από όλα αυτά. Όποια —ή ό,τι— και αν ήταν, αποκαλούσε τον εαυτό της «Νάιλα», το όνομα του θρυλικού ποταμού της μοίρας.\nΚαι τότε ξεκίνησε το έργο της.\nΔυνατή, ευκίνητη και νευρώδης, οπλισμένη με μια πανίσχυρη, υγρή λεπίδα, άρχισε να εξολοθρεύει ένα προς ένα τα πιο επικίνδυνα πλάσματα των αρχαίων θρύλων: τη Γριά Οχιά, την ανίκητη πρόγονο των δράκων του Κάμαβορ. Τον Ιμάγκο, δαίμονα της αλλαγής και μάστιγα της Κοιλάδας του Καρνέλιαν. Τον παρανοϊκό ημίθεο Ναμπαβέλικους, που διέπραξε αμέτρητες θηριωδίες.\nΚάθε νέος εχθρός αποδέχεται την πρόκληση της Νάιλα και η κατάληξη είναι πάντοτε η ίδια: μια συναρπαστική μάχη όλο χρώμα και ένταση που μαγεύει τους θεατές και τελειώνει με την εξόντωση κάθε πανίσχυρου αντιπάλου.\nΜε κάθε νίκη, η φήμη της Νάιλα εξαπλώνεται και ο θρύλος της θεριεύει. Και μια νέα επική ιστορία παίρνει σάρκα και οστά, καθώς ταξιδεύει από το ένα αφιλόξενο μέρος στο άλλο, αφήνοντας τη σφραγίδα της παντού. Έχει στην κατοχή της τη δύναμη του ίδιου του Ασλές, την οποία χρησιμοποιεί για να νικήσει κάθε διαβολική δύναμη που μπορεί κάποτε να απειλήσει την ασφάλεια του Κάθκαν. Στην καρδιά της έχει την ανάμνηση του παρελθόντος και τη γνώση του μέλλοντος, η οποία της δίνει δύναμη να αντιμετωπίσει ολοένα ισχυρότερους εχθρούς, όπου και αν κρύβονται.\nΚανείς δεν ξέρει τι απέγινε εκείνο το κορίτσι που ζούσε τη ζωή της με το πρόσωπο χωμένο στα βιβλία, αλλά η Νάιλα είναι έτοιμη να υποδεχτεί το μέλλον της με ασυγκράτητη χαρά. Η παρουσία της αρκεί για να εμπνεύσει κι άλλους να πολεμήσουν στο πλευρό της, ενώ οι πράξεις της θα μείνουν χαραγμένες για πάντα στη μνήμη όσων τη γνωρίζουν, έστω και αν κανείς δεν θυμάται πια την κοπέλα που ήταν κάποτε.\nΕίναι έτοιμη να αντιμετωπίσει τα μυθολογικά τέρατα της Γης των Ρούνων και δεν διστάζει να έρθει αντιμέτωπη με το τέλος του κόσμου, αν υπάρχει μια ελπίδα να προστατεύσει τους ανυπεράσπιστους."
    },
    "Νάμι": {
        "name": "Νάμι",
        "region": "Γη των ρούνων",
        "image_url": "https://cmsassets.rgpub.io/sanity/images/dsfx7636/universe/e42e42fb196ed82d51fb13b9d01f985bc28bb16c-1215x717.jpg?accountingTag=LoL",
        "champ_url": "https://universe.leagueoflegends.com/el_GR/champion/nami/",
        "lore": "H Νάμι είναι μια πεισματάρα νεαρή Βαστάγια, η οποία έχει τη δύναμη να δαμάζει τα κύματα με το μαγικό ραβδί της Παλίρροιας και δεν διστάζει να τη χρησιμοποιήσει για να υπερασπιστεί τον θαλασσινό λαό των Μαράι από κάθε απειλή. Η Νάμι αντιμετωπίζει κάθε κίνδυνο με θάρρος, αποφασιστικότητα και τόλμη και ήταν η πρώτη από το λαό της που τόλμησε να αφήσει τον ωκεανό και να εξερευνήσει την ξηρά.\nΣτις θάλασσες που βρίσκονται στα δυτικά του Όρους Τάργκον κατοικούν οι Μαράι, μια ιχθυόμορφη φυλή Βαστάγια. Πριν από πολύ καιρό, αυτά τα πλάσματα που μοιάζουν με γοργόνες ανακάλυψαν ένα τεράστιο χάσμα στο βυθό. Μέσα από το χάσμα άρχισαν να ξεχύνονται ορδές σκοτεινών πλασμάτων που αποζητούσαν να εξοντώσουν κάθε μορφή ζωής.\nΣτο κέντρο του χωριού, οι Μαράι τοποθέτησαν μια λαμπερή πέτρα γνωστή ως «Φεγγαρόπετρα», η οποία λέγεται ότι κρύβει μέσα της τη μαγεία των ουρανών. Το αχνό, αιθέριο φως της προστατεύει τους Μαράι από τα πλάσματα που ξερνά η άβυσσος. Κάθε εκατό χρόνια περίπου, το φως της Φεγγαρόπετρας αρχίζει να σβήνει. Όταν συμβαίνει αυτό, η φυλή επιλέγει πάντα τον πιο ατρόμητο πολεμιστή της και του απονέμει τον τίτλο του Εκλεκτού της Παλίρροιας.\nΟ Εκλεκτός της Παλίρροιας πρέπει να βουτήξει βαθιά μέσα στο παγωμένο σκοτάδι του χάσματος, να επιβιώσει ενάντια στα τέρατα που κατοικούν εκεί και να βρει ένα μαργαριτάρι της αβύσσου. Αν τα καταφέρει, ο Εκλεκτός της Παλίρροιας βγαίνει στην ακτή, όπου συναντά έναν φωτεινό ταξιδευτή από την κορυφή του όρους Τάργκον, ο οποίος ανταλλάζει το μαργαριτάρι με μια νέα Φεγγαρόπετρα. Είναι μια εξοντωτική τελετή που κρίνει με αβέβαιο τρόπο τη μοίρα τόσων ψυχών. Ωστόσο, με αυτήν την ανταλλαγή, οι Μαράι έχουν καταφέρει να κρατήσουν μακριά τους τα πλάσματα του σκότους. Στο παρελθόν, οι Μαράι είχαν προσπαθήσει να στείλουν μια στρατιά επίλεκτων πολεμιστών για να ανακτήσει το μαργαριτάρι, αλλά διαπίστωσαν ότι, όσο μεγαλύτερη ήταν η δύναμη που έστελναν στο χάσμα, τόσο ισχυρότερα τα πλάσματα που αντιμετώπιζαν, γιατί τρέφονταν με την ενέργεια των εχθρών τους. Έτσι, ενώ ένας στρατός θα έπρεπε να αντιμετωπίσει πανίσχυρα τέρατα που θα μπορούσαν να εκμηδενίσουν οποιονδήποτε αντίπαλο, ένας μοναχικός ανιχνευτής – οπλισμένος με το θρυλικό ραβδί των Μαράι που μπορεί να ελέγχει την παλίρροια – θα μπορούσε θεωρητικά να αποφύγει τους κινδύνους της αβύσσου και να αποδράσει γρήγορα με το μαργαριτάρι.\nΗ Νάμι φιλοδοξούσε πάντα να γίνει η Εκλεκτή της Παλίρροιας, αλλά ήταν πολύ νεαρή και πολύ παρορμητική. Ήταν εξαιρετική στη μάχη και ξεχώριζε ανάμεσα στους Μαράι για το πείσμα και την αποφασιστικότητά της, χαρακτηριστικά που πολύ συχνά την έμπλεκαν σε μπελάδες. Όταν η Νάμι ήταν ακόμη έφηβη, το φως της Φεγγαρόπετρας άρχισε να σβήνει, για πρώτη φορά μετά από έναν αιώνα. Η Νάμι έλαβε μέρος στη δοκιμασία για την επιλογή του Εκλεκτού της Παλίρροιας. Όμως οι πρεσβύτεροι προτίμησαν τον Ράσω, έναν συνετό πολεμιστή που ήταν γνωστός για την ψυχραιμία του, ακόμη και στο πεδίο της μάχης.\nΟ Ράσω καταδύθηκε στα βάθη της αβύσσου. Πέρασε μία εβδομάδα, μετά άλλη μία. Οι εβδομάδες έγιναν μήνας και ο Εκλεκτός της Παλίρροιας των Μαράι δεν είχε επιστρέψει ακόμη με τη Φεγγαρόπετρα. Ήταν η πρώτη φορά που ο Εκλεκτός της Παλίρροιας δεν κατάφερνε να επιστρέψει.\nΟι πρεσβύτεροι σπαταλούσαν πολύτιμο χρόνο σε ατελείωτους καυγάδες, ενώ το φως της Φεγγαρόπετρας γινόταν ολοένα πιο αχνό. Η Νάμι ήξερε ότι έπρεπε να επιλέξουν σύντομα έναν άλλον Εκλεκτό της Παλίρροιας, διαφορετικά ήταν όλοι τους καταδικασμένοι.\nΑποφάσισε να το πάρει επάνω της.\nΗ Νάμι άρπαξε τη βαθυράβδο της μητέρας της και χάθηκε στην άβυσσο. Μετά από αρκετές ημέρες, επέστρεψε με το μαργαριτάρι, το ραβδί του χαμένου Εκλεκτού της Παλίρροιας και ένα βλέμμα που φανέρωνε τον τρόμο που είχε βιώσει. Οι πρεσβύτεροι της φυλής εξοργίστηκαν με την ανυπακοή της Νάμι, αλλά θαύμασαν τη γενναιότητά της και της απένειμαν επισήμως τον τίτλο της Εκλεκτής της Παλίρροιας. Η Νάμι αναδύθηκε στην επιφάνεια της θάλασσας και ακολούθησε το ρεύμα της παλίρροιας για να συναντήσει τον περιπλανητή από τη στεριά.\nΌμως ο κάτοχος της Φεγγαρόπετρας ήταν άφαντος. Αντί για αυτόν, η Νάμι είδε μια γριά γυναίκα να την περιμένει στην παραλία.\nΗ γυναίκα, εγγονή των ανθρώπων που είχαν γίνει μάρτυρες της προηγούμενης ανταλλαγής, της εξήγησε ότι δεν υπήρχε νέα Φεγγαρόπετρα. Το μοναδικό ον που μπορούσε να δημιουργήσει μια Φεγγαρόπετρα ήταν η Όψη της Σελήνης, η οποία όμως είχε εγκαταλείψει πια το όρος Τάργκον.\nΗ Νάμι αρνήθηκε να αποδεχθεί αυτήν τη μοίρα για το λαό της. Ορκίστηκε να βρει την Όψη του Φεγγαριού και να πάρει τη Φεγγαρόπετρά της. Άλλωστε, ήταν ο μόνος τρόπος για να επιβιώσει ο λαός της.\nΗ Νάμι κάλεσε τη δύναμη του μαγικού ραβδιού της και δημιούργησε μια μόνιμη δεξαμενή νερού κάτω από τα πτερύγιά της που την ακολουθούσε παντού. Με αυτόν τον τρόπο, θα μπορούσε να ταξιδέψει στη στεριά και να συνεχίσει την αναζήτησή της.\nΑποφασισμένη να μην το βάλει ποτέ κάτω, η Εκλεκτή της Παλίρροιας ξεκίνησε το ταξίδι της σε έναν νέο κόσμο."
    },
    "Νάσους": {
        "name": "Νάσους",
        "region": "Σουρίμα",
        "image_url": "https://cmsassets.rgpub.io/sanity/images/dsfx7636/universe/bff6b7362b42e604dca1fcaac70b557ce5e92f97-1215x717.jpg?accountingTag=LoL",
        "champ_url": "https://universe.leagueoflegends.com/el_GR/champion/nasus/",
        "lore": "H ευφυΐα του Νάσους είχε αναγνωριστεί πολύ πριν επιλεχθεί να μπει στις τάξεις των Εξυψωμένων. Αχόρταγος μελετητής, είχε απομνημονεύσει και σχολιάσει τα μεγαλύτερα ιστορικά και φιλοσοφικά έργα της ιστορίας της Σουρίμα, προτού γίνει δέκα ετών.\nΩστόσο, ο μικρότερος αδερφός του, ο Ρένεκτον, δεν μοιραζόταν το ίδιο πάθος με εκείνον. Αυτός είχε την τάση να βαριέται εύκολα και να τσακώνεται με άλλα παιδιά της περιοχής. Παρ' όλα αυτά, τα αδέρφια ήταν δεμένα μεταξύ τους και ο Νάσους είχε τον νου του στον Ρένεκτον, καθώς βεβαιωνόταν ότι δεν έμπαινε σε υπερβολικά πολλούς μπελάδες.\nΌταν ενηλικιώθηκε, ο Νάσους έγινε δεκτός στο επίλεκτο και αποκλειστικό Κολλέγιο του Ηλίου. Είχε τους καλύτερους δασκάλους στην αυτοκρατορία και αποδείχθηκε πολύ ικανός στη στρατιωτική στρατηγική και στη διοικητική μέριμνα. Τελικά, έγινε ο πιο νέος στρατηγός στην ιστορία. Αν και ήταν ικανός στρατιώτης, η ευφυΐα του εντοπιζόταν όχι στο να πολεμά στις μάχες, αλλά στο να τις σχεδιάζει.\nΟ Νάσους ήταν βαθιά συμπονετικός, έπαιρνε τις ευθύνες του πολύ σοβαρά και διασφάλιζε πάντα ότι οι στρατιώτες του είναι χορτάτοι, πληρώνονται στην ώρα τους και έχουν δίκαιη αντιμετώπιση. Καθοδήγησε τις στρατιές των θνητών του αυτοκράτορα σε αμέτρητους θριάμβους και ήταν σεβαστός από όσους υπηρετούσαν υπό την ηγεσία του. Όπως αναμενόταν, ο αδερφός του, ο Ρένεκτον, άσκησε τα στρατιωτικά του καθήκοντα και ανήλθε στην ιεραρχία ως έμπιστος και ικανός πολεμιστής, υπό τις διαταγές του Νάσους.\nΩστόσο, παρά τους θριάμβους και τα επιτεύγματά του, ο Νάσους δεν ευχαριστιόταν τον πόλεμο. Κατανοούσε την σημασία του —τουλάχιστον τη δεδομένη χρονική στιγμή— ως προς τη γρήγορη επέκταση της αυτοκρατορίας, αλλά πίστευε ακράδαντα ότι η μεγαλύτερη συνεισφορά του στη Σουρίμα ήταν οι γνώσεις που θα μπορούσαν να συλλέξουν και να διατηρήσουν στον απόηχο κάθε κατάκτησης. Μετά από δική του παρότρυνση, όλα τα βιβλία, οι περγαμηνές και τα διδάγματα των πολιτισμών που νικούσαν προστίθεντο στις βιβλιοθήκες και στα αρχεία που βρίσκονταν σε ολόκληρη την αυτοκρατορία, για να μεταδώσουν τη σοφία και τη φώτιση στις επόμενες γενιές.\nΜετά από δεκαετίες αφοσιωμένης υπηρεσίας, ο Νάσους χτυπήθηκε ανελέητα από μια τρομερή, εξοντωτική ασθένεια. Ο γιατρός του δήλωσε υπεύθυνα ότι ο στρατηγός θα πέθαινε μέσα σε μια εβδομάδα.\nΟι κάτοικοι της Σουρίμα θα τον στερούνταν, επειδή ο Νάσους ήταν πολύτιμος και αγαπητός σε όλους. Ο ίδιος ο αυτοκράτορας παρακάλεσε τη Σετάκα της Στρατιάς των Εξυψωμένων να ληφθούν υπόψη τα κατορθώματα του σπουδαίου άντρα ενώπιον του Ηλιακού Δίσκου.\nΜετά από μια ημέρα και μια νύχτα, οι απεσταλμένοι της Σετάκα επιβεβαίωσαν ότι ο Νάσους θα δεχόταν την ευλογία της Εξύψωσης. Θα έπρεπε να υποβληθεί αμέσως στις τελετουργίες, παρά την ασθένειά του.\nΟ Ρένεκτον, ένας εξαιρετικός πλέον πολέμαρχος, έσπευσε να επιστρέψει για να είναι με τον αδερφό του. Ξαφνιάστηκε όταν είδε τον Νάσους, λιπόσαρκο και με τα κόκαλά του εύθραυστα σαν γυαλί. Ήταν τόσο αδύναμος που, καθώς η χρυσή ακτινοβολία του Ηλιακού Δίσκου έρεε στο βάθρο, ο Νάσους δεν μπορούσε να ανέβει τα τελευταία σκαλοπάτια και να φτάσει στο φως.\nΗ αγάπη του Ρένεκτον για τον αδερφό του ήταν δυνατότερη από οποιοδήποτε ένστικτο επιβίωσης. Κουβάλησε τον Νάσους και τον ανέβασε στην εξέδρα, ενώ εκείνος παραπονιόταν αδύναμα. Ο Ρένεκτον θα αποδεχόταν πρόθυμα τον χαμό του.\nΩστόσο, ο Ρένεκτον δεν καταστράφηκε, όπως θα περίμενε κανείς. Όταν το φως εξασθένησε, αναδύθηκαν όχι ένας αλλά δύο θεοί-πολεμιστές. Και τα δύο αδέρφια όχι μόνο είχαν επιζήσει, αλλά είχαν αναγεννηθεί. Ο Νάσους στεκόταν ως μια πελώρια, τσακαλοκέφαλη μορφή που ήταν η προσωποποίηση της σοφίας και της δύναμης, ενώ ο Ρένεκτον είχε μεταμορφωθεί σε ένα μυώδες μεγαθήριο που έμοιαζε με κροκόδειλο.\nΟ Νάσους διέθετε πλέον δυνάμεις που δεν μπορούσε να χωρέσει ο νους των θνητών. Το μεγαλύτερο δώρο της Εξύψωσής του ήταν οι αμέτρητες ζωές που θα μπορούσε να αφιερώσει πλέον στη μελέτη και την περισυλλογή... αν και αυτό θα γινόταν τελικά και η μεγαλύτερη κατάρα του.\nΌμως, αυτό που τον απασχολούσε πιο άμεσα ήταν η αυξανόμενη αγριότητα που παρατηρούσε στον Ρένεκτον. Ο Νάσους έμαθε ότι, κατά την πολιορκία της Νασραμαέ που είχε ως αποτέλεσμα η πόλη να περιέλθει τελικά στην ηγεμονία της Σουρίμα, ο αδερφός του είχε ισοπεδώσει τη σπουδαία βιβλιοθήκη και είχε σφάξει όλους όσοι του εναντιώθηκαν. Εκείνη ήταν και η στιγμή όπου τα αδέρφια πλησίασαν περισσότερο στην αιματοχυσία, ενώ στέκονταν ο ένας απέναντι στον άλλον, μέσα στα χαλάσματα, με τα όπλα τραβηγμένα. Μόνο υπό το βλοσυρό, απογοητευμένο βλέμμα του Νάσους, εξασθένησε η δίψα του Ρένεκτον για αίμα και γύρισε από την άλλη, ντροπιασμένος.\nΟ πόλεμος με το εξεγερμένο κράτος της Ικάθια άλλαξε πολλούς από τους Εξυψωμένους. Οι φρίκες που αντίκρισαν τούς άφησαν κενούς και έγιναν πιο οξύθυμοι. Ο Νάσους ασχολήθηκε για αιώνες μοναχικά με τη μελέτη, προσπαθώντας να κατανοήσει τι είχε συμβεί στους αθάνατους συντρόφους του και τι μπορούσε να σημαίνει αυτό για το μέλλον.\nΌταν όλα πήγαν στραβά με την Εξύψωση του αυτοκράτορα Αζίρ, ο Νάσους και ο Ρένεκτον βρίσκονταν και οι δύο μακριά από την πρωτεύουσα και επέστρεψαν βιαστικά... αλλά ήταν πολύ αργά πια. Πάνω από τα πτώματα των αμέτρητων κατοίκων της Σουρίμα, πάλεψαν με τον Ζέραθ —αυτό το διαστρεβλωμένο, μοχθηρό ον καθαρής ενέργειας που είχε προδώσει τον Αζίρ. Δεν κατάφεραν όμως να τον σκοτώσουν. Γεμάτος οργή και επιζητώντας ίσως να εξιλεωθεί για τη Νασραμαέ, ο Ρένεκτον πάλεψε με τον Ζέραθ στον Τάφο των Αυτοκρατόρων κάτω από την πόλη, ζητώντας από τον Νάσους να τους σφραγίσει εκεί μέσα.\nΟ Νάσους αρνήθηκε και έψαχνε απεγνωσμένα να βρει άλλον τρόπο, αλλά δεν υπήρχε κανένας. Με βαριά καρδιά, έκλεισε τον Ζέραθ και τον αδερφό του στο απέραντο σκοτάδι για ολόκληρη την αιωνιότητα.\nΜε τη δύναμή του να έχει απομυζηθεί λόγω της μαγείας του Ζέραθ, ο Ηλιακός Δίσκος κατέρρευσε και όσοι θεοί-πολεμιστές είχαν απομείνει αισθάνθηκαν τον χαμό του στην αθάνατη καρδιά τους. Τα θεία νερά που έτρεχαν στην όαση της πόλης στέρεψαν, φέρνοντας την πείνα και τον θάνατο σε ολόκληρη τη Σουρίμα. Για κάποιο διάστημα, οι υπόλοιποι Εξυψωμένοι προσπάθησαν να διατηρήσουν τη ραγισμένη αυτοκρατορία ενωμένη, προτού οι ατελείωτες αντιπαλότητές τους τούς οδηγήσουν να πολεμήσουν μεταξύ τους. Ο Νάσους αποσύρθηκε εντελώς, φέροντας βαρύ φορτίο ενοχών, παρακολουθώντας τα αρχαία χαλάσματα που καταβροχθίζονταν αργά από την έρημο και θρηνώντας για όλα όσα είχαν χαθεί.\nΠέρασαν αιώνες ολόκληροι και ο Νάσους σχεδόν ξέχασε την προηγούμενη ζωή του και τον αρχικό του σκοπό, μέχρι τη στιγμή που ο θαμμένος Τάφος των Αυτοκρατόρων ανακαλύφθηκε ξανά από θνητούς και το σφράγισμά του έσπασε. Δεν ήξερε πώς, αλλά γνώριζε ότι ο Ζέραθ ήταν πλέον ελεύθερος.\nΜια αρχαία δύναμη ξαναξύπνησε μέσα στον Νάσους και όμως, αιφνιδιάστηκε όταν είδε τον Αζίρ να έχει αναγεννηθεί και τον Ηλιακό Δίσκο να αναδύεται ξανά μέσα από την άμμο. Αν και ο Ζέραθ εξακολουθούσε να αποτελεί σημαντική απειλή, ο Νάσους γνώριζε ότι ο νέος θεός-πολεμιστής θα είχε μεγάλη ανάγκη από καθοδήγηση και συμβουλές τα επόμενα χρόνια.\nΤότε, η ελπίδα αναδύθηκε μέσα του για πρώτη φορά εδώ και χιλιετίες. Θα μπορούσε άραγε να πιστέψει ότι μπορεί να ξαναέσμιγε με τον αγαπημένο του αδερφό, τον Ρένεκτον;"
    },
    "Νίκκο": {
        "name": "Νίκκο",
        "region": "Ιστάλ",
        "image_url": "https://cmsassets.rgpub.io/sanity/images/dsfx7636/universe/30f1dc432e9e268ceccfae9259d7675fe7ed5740-1920x1133.jpg?accountingTag=LoL",
        "champ_url": "https://universe.leagueoflegends.com/el_GR/champion/neeko/",
        "lore": "Η Νίκκο γεννήθηκε σε ένα μακρινό και άγνωστο στους περισσότερους νησί, πέρα στα ανατολικά, όπου τα τελευταία μέλη μιας αρχαίας φυλής των Βαστάγια ζούσαν απομονωμένοι από τον υπόλοιπο κόσμο. Η φυλή λεγόταν Ούβι-Κατ και περηφανευόταν ότι οι ρίζες της έφταναν μέχρι τους θρυλικούς Βασταγιασαϊρέι, τους προγόνους όλων των Βαστάγια.\nΟι Ούβι-Κατ ήταν φιλήσυχα πλάσματα, με εκπληκτικές δυνάμεις. Οι Ούβι-Κατ συνυπήρχαν αρμονικά με τον κόσμο των πνευμάτων και αυτό επέτρεπε στο σσο'μά τους —στην ψυχική τους ενέργεια, δηλαδή— να αναμιγνύεται με άλλα όντα με τα οποία έρχονταν σε επαφή. Σε ορισμένες περιπτώσεις, τους βοηθούσε να μιμούνται τη σωματική μορφή άλλων πλασμάτων. Οι Ούβι-Κατ δεν είχαν μυστικά μεταξύ τους. Ωστόσο, λίγοι από αυτούς ήταν τόσο περίεργοι, δυναμικοί ή αεικίνητοι όσο η νεαρή Νίκκο.\nΑπό μικρή ανακάλυψε ότι λάτρευε τα παιχνίδια, κρύβοντας διάφορα αντικείμενα, αλλά και σκέψεις, για να δει αν θα τα έβρισκαν οι άλλοι. Ένιωθε βαθιά μέσα της την ανάγκη να εξετάζει τα πάντα και ήταν αγνή και αθώα στην ιδανική ζωή που ζούσε.\nΌμως αυτό δεν θα κρατούσε για πολύ καιρό. Ένας αδυσώπητος κατακλυσμός δέσποζε στον ορίζοντα.\nΧάρη στην ευστροφία και την αυτοθυσία των πρεσβύτερων των Ούβι-Κατ, η Νίκκο κατάφερε να γλιτώσει από την καταστροφή της πατρίδας της. Έστω και αδέξια, κατάφερε να πάρει τη μορφή ενός πουλιού και πέταξε μακριά από την τεράστια καταστροφή, ακούγοντας στο μυαλό της τις κραυγές του λαού της που έσβηνε στο αιθέριο χάσμα ανάμεσα στον υλικό κόσμο και τον κόσμο των πνευμάτων.\nΑρκετές μέρες αργότερα, εξαντλημένη και απελπισμένη, η Νίκκο έπεσε στη θάλασσα. Αρπάχτηκε από κάτι ξύλα που επέπλεαν στην επιφάνεια του νερού και αφέθηκε στο έλεος των κυμάτων μέχρι που είδε να ξεπροβάλει μπροστά της ένα παράξενο περίγραμμα. Ανθρώπινες φωνές έφτασαν στα αυτιά της πάνω από τα κύματα και κολύμπησε προς την κατεύθυνση του παράξενου πλωτού αντικειμένου.\nΜε τις δυνάμεις που της είχαν απομείνει, κατάφερε να σκαρφαλώσει στο κατάστρωμα ενός εμπορικού πλοίου με προορισμό το Χάρελπορτ, όπως έμαθε αργότερα. Η Νίκκο προσπάθησε να ξεκουραστεί, όσο της το επέτρεπε η θλίψη για την απώλειά της. Με κάθε ευκαιρία, προσπαθούσε να επικοινωνήσει με τη χαμένη της φυλή στο βασίλειο των πνευμάτων. Η μόνη απάντηση που έλαβε ήταν κάποιοι σκόρπιοι, θλιμμένοι αντίλαλοι και εικόνες από πανύψηλα, νεκρά δέντρα που βρίσκονταν σε ένα μέρος που δεν γνώριζε, πέρα από έναν κομματιασμένο ορίζοντα…\nΌταν η Νίκκο αποβιβάστηκε στο λιμάνι, αντίκρισε μπροστά της έναν παράξενο, άγνωστο κόσμο. Μια γλυκιά προσμονή κατέλαβε όλες της τις αισθήσεις. Άλλα πλάσματα στη θέση της, ακόμα και άλλα μέλη των Ούβι-Κατ, θα είχαν παραλύσει από φόβο στη θέση της... όχι όμως η Νίκκο. Βρέθηκε ξαφνικά καταμεσής μιας νέας κοινωνίας που ξεχείλιζε από μοναδικές προσωπικότητες, άγνωστα άτομα που το καθένα είχε τη δική του μορφή και τα δικά του κίνητρα. Ήταν ένα μέρος με αμέτρητες ιστορίες και εμπειρίες που την υπνώτισε με τη μαγεία του.\nΠροτού προλάβει να απομακρυνθεί από το πλοίο, την εντόπισε ένας ναύτης Βαστάγια, ο Κρέτε. Η Νίκκο δεν μπορούσε να καταλάβει όλα όσα έλεγε, αλλά τη ρώτησε σε ποια φυλή ανήκε. Η Νίκκο τον προσέγγισε με το σσο'μά της και μιμήθηκε το πρόσωπο και την έκφρασή του για να δηλώσει τις φιλικές της προθέσεις, αλλά ο Κρέτε δεν χάρηκε καθόλου. Μην μπορώντας να αντέξει τις σκοτεινές του σκέψεις, η Νίκκο έτρεξε και χάθηκε στο πλήθος, αλλάζοντας τη μορφή της πολλές φορές μέχρι που κατάφερε να απομακρυνθεί από την πόλη.\nΚρυμμένη βαθιά στα πλούσια, τροπικά δάση, πέρα από το Χάρελπορτ, η Νίκκο προσπάθησε να αναλύσει τις πρόσφατες εμπειρίες της. Δεν μπορούσε να κατανοήσει πώς μπορούσε να βασιστεί κάποιος αποκλειστικά στις λέξεις ως μοναδική μορφή επικοινωνίας. Της φαινόταν τόσο... περιοριστικό;\nΑναζητώντας παρηγοριά, πήρε τη μορφή των αιλουροειδών που συναντούσε στις περιπλανήσεις της στη ζούγκλα και προσπάθησε να κυνηγήσει μαζί τους. Η Νίκκο λάτρευε να είναι τόσο γρήγορη και ευκίνητη, και τα λαμπερά, άγρια μάτια των ζώων αυτών της θύμιζαν την πατρίδα της. Ποτέ δεν περίμενε όμως αυτό που έγινε στη συνέχεια: η αρχηγός της αγέλης μεταμορφώθηκε σε μια δυνατή, μελαχρινή γυναίκα. Η γνωριμία τους ήταν γεμάτη ένταση, αλλά η αρχηγός δέχτηκε τελικά τη Νίκκο στην αγέλη της και της αποκάλυψε το όνομά της: Νίνταλι.\nΗ Νίκκο δίσταζε να εμπιστευτεί τα μυστικά των Ούβι-Κατ σε κάποιον ξένο, αλλά ένιωθε έναν βαθύ δεσμό να την ενώνει με τη Νίνταλι, ίσως επειδή διαισθανόταν ότι αυτή η ζωώδης κυνηγός είχε κάποια ξεχασμένη σύνδεση με το γένος των Βαστάγια. Η φιλία τους άνθισε και περιπλανήθηκαν μαζί στην αδάμαστη ζούγκλα για πολλούς μήνες.\nΌμως η Νίκκο αισθανόταν ακόμα το κάλεσμα των οικισμών και των πόλεων, παρά τα μειονεκτήματά τους. Οι πρόγονοί της την επισκέπτονταν στα όνειρά της και της έδειχναν τα χλωμά κλαδιά εκείνων των νεκρών δέντρων, ξανά και ξανά. Τα δέντρα έπρεπε να βρουν ξανά το χρώμα τους, να ανθίσουν ξανά... η Νίκκο ήταν σίγουρη για αυτό. Ζήτησε από τη φίλη της να την ακολουθήσει σε αυτό το νέο ταξίδι, αλλά η Νίνταλι αρνήθηκε πεισματικά να αφήσει τη ζούγκλα της.\nΑπογοητευμένη, αλλά αποφασισμένη, η Νίκκο ξεκίνησε μόνη της το ταξίδι της.\nΗ παλιά της ζωή είχε χαθεί για πάντα, μαζί με τους Ούβι-Κατ, αλλά η Νίκκο ονειρεύεται ένα μαγευτικό μέλλον —μια μεγάλη φυλή που θα αποτελείται από Βαστάγια, Γιορντλ, ανθρώπους και άλλα πλάσματα που θα μοιράζονται το όνειρό της. Δεν υπάρχει κάποιος που δεν θα ταίριαζε σε αυτήν τη νέα φυλή, αν ήθελε να γίνει μέρος της, όπως την οραματίζεται η Νίκκο. Έχει βάλει σκοπό της ζωής της να βρει ψυχές που θα μοιράζονται το όραμά της, να συνάψει φιλικές σχέσεις μαζί τους και να υπερασπιστεί το σσο'μά τους με τη ζωή της, αν χρειαστεί.\nΌποιος γνωρίζει τη Νίκκο, αγαπά τη Νίκκο και όποιος αγαπά τη Νίκκο είναι η Νίκκο."
    },
    "Νίνταλι": {
        "name": "Νίνταλι",
        "region": "Ιστάλ",
        "image_url": "https://cmsassets.rgpub.io/sanity/images/dsfx7636/universe/ce81792e63289284421213175eaff353fc6c456d-1215x717.jpg?accountingTag=LoL",
        "champ_url": "https://universe.leagueoflegends.com/el_GR/champion/nidalee/",
        "lore": ""
    },
    "Νααφίρι": {
        "name": "Νααφίρι",
        "region": "Σουρίμα",
        "image_url": "https://cmsassets.rgpub.io/sanity/images/dsfx7636/universe/b366641d047f674c3f13569f830acccf65b081e3-1920x1080.jpg?accountingTag=LoL",
        "champ_url": "https://universe.leagueoflegends.com/el_GR/champion/naafiri/",
        "lore": "Μέσα στην κατάμαυρη νύχτα της Σουρίμα, λίγοι είναι οι ήχοι που προκαλούν τέτοιον τρόμο όπως το αλύχτισμα των σκύλων της άμμου. Όσοι ακούνε τις διαπεραστικές κραυγές τους στον ξερό αέρα, ξέρουν ότι πρέπει να έχουν το χέρι πάνω στη λαβή του ξίφους τους και το άλογό τους ξεκούραστο, καθώς οι πεινασμένες αγέλες που περιπλανιούνται σε αυτούς τους αμμόλοφους θα κυνηγήσουν οποιοδήποτε θήραμα καταφέρουν να βρουν στην έρημό τους.\nΜια αγέλη, ειδικότερα, ωθείται από μια πείνα πιο βαθιά —και πιο αρχαία— από αυτήν ενός απλού κτήνους. Είναι η πείνα ενός πλάσματος που για εκατοντάδες χρόνια δεν έφαγε τίποτα απολύτως.\nΓια αιώνες η Νααφίρι παρέμεινε μέσα σε μια κρύπτη, με το πνεύμα της παγιδευμένο μέσα σε ένα αρχαίο μαχαίρι. Μην μπορώντας να κουνηθεί ή να μιλήσει, το όπλο παρέμενε αδρανές καθώς η ψυχή της αναλογιζόταν το παρελθόν: η Νααφίρι ήταν ισχυρή, έχοντας κάποτε σχεδόν γίνει η ηγέτιδα των Ντάρκιν. Πόσο εύκολα θα μπορούσε να είχε νικήσει οποιονδήποτε από αυτούς στη μάχη για να γίνει η δικαιωματική ηγέτιδά τους... κι όμως πόσο εύκολα την είχε ξεγελάσει αυτή η απαίσια Όψη, η Μίσα, που την καταράστηκε να βρίσκεται μέσα σε αυτές τις άψυχες ατσαλένιες λεπίδες.\nΟι σκέψεις της ήταν γεμάτες ντροπή και λύπη. Αν της δινόταν άλλη μια ευκαιρία... Αν κατάφερνε να βρει έναν νέο ξενιστή. Ένα νέο σώμα.\nΤο μόνο που χρειαζόταν ήταν ένα χέρι να πιάσει τη λεπίδα της. Ένα άγγιγμα αρκούσε.\nΚαι επιτέλους έφτασε η μέρα που η πόρτα του τύμβου της άνοιξε. Ένιωσε τη γλυκιά ανακούφιση που έφερε ο φρέσκος αέρας της ερήμου —ο πρώτος που ένιωθε εδώ και αιώνες— και κάτι ακόμα... Μια ανθρώπινη παρουσία.\nΕίναι εδώ. Ο ξενιστής μου. Το γλυκό, ανυποψίαστο σώμα μου, σκέφτηκε η ψυχή των Ντάρκιν.\nΌμως, ο επισκέπτης γνώριζε για τη μαγεία της. Σήκωσε προσεκτικά το μαχαίρι της με μια μεταλλική λαβίδα και το τοποθέτησε μέσα σε ένα χοντρό ύφασμα με επένδυση μόλυβδου. Τυλίγοντας σφιχτά τη λεπίδα και με πολλή προσοχή για να μην την αγγίξει, άρχισε την πορεία του στην έρημο κάτω από τον απογευματινό ήλιο.\nΗ απόγνωση κατέκλυσε τη Νααφίρι καθώς ένιωθε τις μονότονες κινήσεις του αλόγου του άντρα πάνω στην άμμο. Ήταν καταδικασμένη να παραμείνει σε αυτήν την μορφή, σε αυτόν τον ζωντανό εφιάλτη ανικανότητας, για πάντα;\nΈνιωσε τα βήματα του αλόγου να επιταχύνονται καθώς πλησίαζε το ηλιοβασίλεμα και αισθάνθηκε τα μακρινά αλυχτίσματα των σκύλων της άμμου που έφερνε μαζί του ο άνεμος.\nΑυτή ήταν η ευκαιρία της.\nΧωρίς ήχους ή λέξεις, η Ντάρκιν κάλεσε τα θηρία, ελπίζοντας να τα οδηγήσει σε αυτό το θήραμα — με την προσδοκία να κάνει κάποιο λάθος. Ακόμα και με το παραμικρό άγγιγμα του χεριού του, ο ξενιστής θα ήταν δικό της. Έπειτα θα μπορούσε να τον χρησιμοποιήσει για να πετύχει τις φιλοδοξίες που κρατούσε μέσα της τόσον καιρό και να εξαφανίσει αυτά για τα οποία είχε μετανιώσει.\nΟι σκύλοι εμφανίστηκαν με τα σάλια τους να τρέχουν και δείχνοντας τα δόντια τους. Ο άντρας που κρατούσε τη φυλακισμένη Νααφίρι κράτησε σφιχτά το τυλιγμένο μαχαίρι με το ένα χέρι, γνωρίζοντας καλά τι θα συνέβαινε εάν ξετυλιγόταν. Με το άλλο του χέρι τράβηξε το ξίφος του και επιχείρησε να αμυνθεί απέναντι στην αγέλη.\nΑνοιχτά σαγόνια επιτίθονταν στον άντρα και στο άλογό του από όλες τις πλευρές, ξεσκίζοντας και καταβροχθίζοντάς τους κομμάτι-κομμάτι, ώσπου δεν είχε μείνει τίποτα.\nΟύτε καν η λεπίδα.\nΗ Νααφίρι ένιωσε τον κόσμο απότομα, καθώς την κυρίευαν αισθήσεις. Για πρώτη φορά εδώ και αιώνες, μύριζε τον ξηρό αέρα, που στέγνωνε τα ρουθούνια της. Η μεταλλική γεύση του καυτού αίματος κάλυπτε ακόμα το στόμα της. Μπορούσε να δει κάθε έναν από τους σκύλους σαν μέσα από τα μάτια ενός άλλου μέλους της αγέλης.\nΗ σύγχυση την κυρίευσε καθώς ένιωθε την αίσθηση του εαυτού της να καταρρέει. Είχε γίνει οι σκύλοι της άμμου —όχι ένας από αυτούς, αλλά ολόκληρη η αγέλη — το διαλυμένο μαχαίρι της είχε γίνει μέρος του σώματος κάθε ενός από τους σκύλους.\nΉταν ειρωνικό. Δεν είχε βρει ένα σώμα, αλλά ντουζίνες σωμάτων, όμως κανένα τους δεν της ήταν χρήσιμο για να πετύχει τους υψηλούς στόχους της. Απεχθανόταν τους σκύλους — μισούσε τη μυρωδιά τους, τους ψύλλους τους και, περισσότερο από όλα, την ανάγκη τους για συντροφικότητα.\nΌμως, με τον καιρό, η πικρία της Ντάρκιν υποχώρησε καθώς άρχισε να κατανοεί την πραγματική φύση των ξενιστών της. Παρόλο που ήταν άγριοι, οι συλλογικές τους σκέψεις δημιουργούσαν μια ξεχωριστή σοφία. Ξεχωριστά, οι σκύλοι θα πέθαιναν από την πείνα. Μαζί, ήταν ένας απόλυτος κυνηγός, που κατασπάραζε οποιοδήποτε θήραμα επιθυμούσε. Δεν υπήρχαν μεμονωμένα άτομα — η αγέλη ήταν η οντότητα που υπερίσχυε.\nΗ Νααφίρι συνειδητοποίησε πως αυτή η ιδέα δεν περιοριζόταν μόνο στους σκύλους της άμμου. Ίσχυε για τα ψάρια, τα μυρμήγκια και τους ανθρώπους. Ίσχυε ακόμα και για τους Ντάρκιν.\nΣκέφτηκε ξανά το παρελθόν της: μνησικακίες και ανούσιοι κρυφοί στόχοι χώρισαν τους Ντάρκιν και αυτό με τη σειρά του τους έριξε από τη δικαιωματική τους θέση ως οι απόλυτοι κυνηγοί της Γης των Ρούνων.\nΉξερε πώς να τους επαναφέρει στη θέση τους. Το μόνο που έμενε να κάνει τώρα ήταν να βρει τα αδέρφια της και να μοιραστεί μαζί τους τη σοφία της αγέλης."
    },
    "Νούνου και γουίλαμπ": {
        "name": "Νούνου και γουίλαμπ",
        "region": "Φρέλιορντ",
        "image_url": "https://cmsassets.rgpub.io/sanity/images/dsfx7636/universe/c76c72ca933a0d685bd928dd45db8ee8cab5b2ff-1920x1150.jpg?accountingTag=LoL",
        "champ_url": "https://universe.leagueoflegends.com/el_GR/champion/nunu/",
        "lore": "Ο Νούνου, μέλος της νομαδικής φυλής των Νοτάι που περιπλανιόταν για καιρό στο Φρέλιορντ, έμαθε από τη μητέρα του, Λάικα, ότι πίσω από το κάθε τι κρύβεται μια ιστορία. Μαζί, συγκέντρωναν ιστορίες που η Λάικα μελοποιούσε. Για τον Νούνου δεν υπήρχε τίποτα καλύτερο απ' το να γυρνά από χωριό σε χωριό και ν' ακούει τη μητέρα του να λέει τραγούδια για ήρωες της αρχαίας εποχής. Με τη μουσική και το τραγούδι, οι Νοτάι έφερναν μια τελευταία γιορτή σε όσους συναντούσαν, πριν καταφτάσει το κρύο κάθε χειμώνα.\nΑπολαμβάνοντας το κύμα ψύχους που σκόρπιζαν τα φτερά της Ανίβια και με την καρδιά του να χτυπά στον ρυθμό ενός χαρούμενου τραγουδιού, ο Νούνου βρισκόταν μπροστά σ' έναν κόσμο γεμάτο προοπτικές.\nΑνήμερα της πέμπτης ονομαστικής του εορτής, η Λάικα του έδωσε ένα ξεχωριστό δώρο: μια φλογέρα, ώστε να μπορεί να παίζει τις μελωδίες της μόνος του. Από την ασφάλεια του κάρου τους, οι δυο τους ακολουθούσαν το γεμάτο κόμπους νήμα που όριζε το τραγούδι της καρδιάς της Λάικα κι έγραφαν σ' όλα τα μέρη που είχαν πάει μαζί, καθώς περνούσαν τα χρόνια.\nΌταν το καραβάνι δέχτηκε επίθεση από επιδρομείς, ο Νούνου χωρίστηκε από τη μητέρα του. Κάποια παιδιά των Νοτάι διασώθηκαν από μια ομάδα Φυλάκων των Πάγων που τα πήγε σε ένα χωριό κοντά στο πελώριο φρούριό τους. Ο Νούνου αναρωτιόταν τι συνέβη στη Λάικα και περίμενε ν' ακούσει τα τραγούδια της στον αέρα.\nΤο χιόνι έπεφτε πυκνό. Πέρασαν βδομάδες ολόκληρες.\nΟ Νούνου αποζητούσε τη μητέρα του απελπισμένα, αλλά οι Φύλακες των Πάγων τον διαβεβαίωναν ότι κανένα παιδί δεν θα μπορούσε να την ψάξει χωρίς να κινδυνέψει. Δεν τους είχε κάνει καν εντύπωση, όταν τους έδειξε τη φλογέρα του που τώρα την ονόμαζε Σβέλσονγκουρ, το όνομα μιας τρομερής λεπίδας που υπήρχε μόνο στη φαντασία του.\nΟ Νούνου περνούσε όλο και περισσότερο χρόνο μόνος του, βρίσκοντας αποκούμπι στα τραγούδια της μητέρας του, που μιλούσαν για τους θρύλους και τους ήρωες του παρελθόντος. Λαχταρούσε να γίνει ένας από αυτούς τους ήρωες, ένας πολεμιστής, όπως οι Φύλακες των Πάγων, που θα μπορούσε να είχε σώσει τη μητέρα του. Γνώρισε ακόμη και την αρχηγό τους, τη Λισάντρα, η οποία του 'κανε αμέτρητες ερωτήσεις για τα τραγούδια της μητέρας του, αλλά πάντοτε έψαχνε να μάθει περισσότερα για ένα συγκεκριμένο τραγούδι.\nΚανείς δεν πίστευε ότι ο Νούνου θα μπορούσε να είναι ήρωας, ούτε καν τα άλλα παιδιά της φυλής των Νοτάι που τoν κορόιδευαν για τη φλογέρα του, ενώ τα ίδια κυκλοφορούσαν πλέον με μαχαίρια. Ο Νούνου, όμως, ήξερε τα τραγούδια της καρδιάς του και μια βραδιά συνειδητοποίησε πώς θα μπορούσε να αποδείξει τις ικανότητές του και να πείσει τους Φύλακες των Πάγων να τον βοηθήσουν να βρει τη μητέρα του.\nΑπό τη Λισάντρα είχε μάθει για ένα φοβερό τέρας που σκότωνε όλους όσους ήθελαν ν' αποκτήσουν την ισχύ του, μαζί κι όλους τους Φύλακες των Πάγων που έστελνε η Λισάντρα κάθε χρόνο και δεν επέστρεφαν ποτέ. Υπήρχε ένα τραγούδι που τραγουδούσε η μητέρα του Νούνου... μήπως ήταν αυτό για το οποίο ρωτούσε κάθε φορά η Λισάντρα; Σε μια στιγμή, ο Νούνου κατάλαβε. Η Λισάντρα ήθελε να μάθει για το γέτι.\nΟ Νούνου ήξερε το όνομα του τέρατος που θ' ανταποκρινόταν στην πρόκλησή του και θα ένιωθε την οργή του Σβέλσονγκουρ!\nΧρησιμοποιώντας τη φλογέρα του για να δαμάσει ένα κοπάδι ελκίρ, ο Νούνου βγήκε κρυφά στα χιόνια. Ένα μοναχικό παιδί βρισκόταν στον δρόμο για ν' αντιμετωπίσει ένα τέρας και να ζήσει επιτέλους έναν θρύλο που δεν θα μπορούσε ποτέ να φανταστεί.\nΤα γέτι ήταν μια πανάρχαια, αριστοκρατική φυλή που κάποτε κυριαρχούσε στα βουνά του Φρέλιορντ, αλλά ο πολιτισμός τους καταστράφηκε μετά από έναν κατακλυσμό πάγου. Ένα γέτι, βλέποντας τους ομοίους του να αποκτηνώνονται αφότου έχασαν τη μαγεία τους, ορκίστηκε να προστατέψει ό,τι είχε απομείνει από την ισχύ τους: ένα πετράδι που διάβαζε τα παγωμένα όνειρα κάθε θνητού που βρισκόταν κοντά του.\nΩς το τελευταίο μαγικό γέτι, ο φύλακας αυτός είχε επιπλέον εξαιρετική αντίληψη. Παρότι είχε επιλεγεί για να διαφυλάξει τη μαγεία μέχρι να γινόταν απαραίτητη ξανά, δεν μπορούσε να βρει κάποιον άξιο φορέα γι' αυτήν. Οι άνθρωποι που εισέβαλαν στην κατεστραμμένη του κατοικία είχαν μόνο κακία στην καρδιά τους... κι έτσι έβρισκαν μπροστά τους ένα τέρας που τους υποδεχόταν με νύχια και με δόντια.\nΌμως, ο φύλακας ήξερε ότι κάτι ξεχνούσε. Το όνομά του… και τα ονόματα αυτών που είχε αγαπήσει...\nΚάποτε, υπήρχε ένα τραγούδι.\nΌλα αυτά άλλαξαν, όταν ένα νεαρό αγόρι βρέθηκε στα ερείπια. Μετά από αιώνες ασταμάτητης επαγρύπνησης, το τέρας ετοιμάστηκε να δώσει τέλος στη ζωή του αγοριού, γρυλίζοντας όταν διαισθάνθηκε την παρουσία ανθρώπου.\nΤότε, όμως, το πετράδι πρόβαλε αναπάντεχα εικόνες από το μυαλό του αγοριού, εικόνες ηρώων που σκότωναν δράκους και αποκεφάλιζαν πανάρχαια ερπετά. Το παιδί έβγαλε μια κραυγή και τράβηξε τη φλογέρα του, λες και ήταν κάποιο τρομερό σπαθί. Το χτύπημα, όμως, δεν ήρθε ποτέ, καθώς την ίδια στιγμή που το αγόρι έβλεπε οράματα με ήρωες να τον περιτριγυρίζουν, κατάλαβε τις βαθύτερες αλήθειες των τραγουδιών της μητέρας του…\nΌταν κοίταξε τον φύλακα, δεν είδε μπροστά του ένα τέρας. Είδε κάποιον που είχε ανάγκη έναν φίλο.\nΤο γέτι, καθώς ήταν ακόμη αγριεμένο, δεν περίμενε να φάει την πρώτη χιονόμπαλα στο πρόσωπο. Δεν περίμενε ούτε και τη δεύτερη. Χιονοπόλεμος! Ο θυμός έδωσε τη θέση του στην έκπληξη κι αυτή με τη σειρά της στη χαρά, κι ο φύλακας μπήκε στο παιχνίδι, ορμώμενος όχι πια από φόβο, αλλά από τη φαντασία ενός παιδιού. Σταδιακά γινόταν πιο χαλαρός και πιο φιλικός. Το γρύλισμά του είχε μετατραπεί σε γέλιο.\nΜέχρι που το τέρας έσπασε κατά λάθος τη φλογέρα του αγοριού.\nΚαθώς το αγόρι άρχισε να κλαίει, ο φύλακας ένιωσε μια γνώριμη θλίψη να σχηματίζεται γύρω από το πετράδι. Για αιώνες, το κοίταζε κι έβλεπε το τέλος των ομοίων του —την απειλή που είχαν κρύψει, την προδοσία του τυφλού— και τώρα, αντί γι' αυτό, έβλεπε ένα καραβάνι στις φλόγες. Άκουσε μια φωνή στον άνεμο. Ένιωσε κάτι άλλο μέσα στο παιδί, κάτι που δεν είχε νιώσει ποτέ από άνθρωπο, ούτε καν από τις τρεις αδερφές που είχαν έρθει να τον βρουν πολύ καιρό πριν. Αυτό το κάτι ήταν η αγάπη που αντιστεκόταν στην απελπισία.\nΕκείνη τη στιγμή, ο φύλακας κατάλαβε ότι η μοναδική ελπίδα του Φρέλιορντ βρισκόταν στην ισχύ που είχε ήδη μέσα του αυτό το παιδί. Η μαγεία που προστάτευε ήταν μόνο ένα εργαλείο. Αυτό που είχε πραγματικά σημασία ήταν η καρδιά που θα το έπλαθε. Με ένα νεύμα, η μαγεία πέρασε από το πετράδι στο παιδί, δίνοντάς του την ικανότητα να κάνει τη φαντασία του πραγματικότητα. Να επισκευάσει τη φλογέρα του, παγώνοντάς την σε όνειρα που μετατρέπονταν σε άθραυστο Αληθινό Πάγο.\nΝα φανταστεί ότι έχει έναν καλύτερο φίλο που τον λένε «Γουίλαμπ».\nΣτις απέραντες πεδιάδες του Φρέλιορντ, ο Νούνου με την καρδιά του και ο Γουίλαμπ με τη δύναμή του μπορούν πλέον να κάνουν μαζί ό,τι δεν μπορούσαν να κάνουν μόνοι τους: να ζήσουν περιπέτειες! Ακολουθώντας τα τραγούδια της μητέρας του Νούνου, τρέχουν χωρίς δισταγμό από το ένα μέρος στο άλλο, με κίνητρο την ελπίδα ότι ζει και βρίσκεται κάπου.\nΌμως, ο Γουίλαμπ ξέρει ότι η μαγεία και τα όνειρα έχουν και ευθύνες. Κάποτε, τα παιχνίδια θα τελειώσουν, κι ο σκοτεινός πάγος στην καρδιά του Φρέλιορντ λιώνει συνεχώς…"
    },
    "Ντάριους": {
        "name": "Ντάριους",
        "region": "Νόξους",
        "image_url": "https://cmsassets.rgpub.io/sanity/images/dsfx7636/universe/bd6bd9efb4295687e683fd97d67a509d3ed6c26f-1215x717.jpg?accountingTag=LoL",
        "champ_url": "https://universe.leagueoflegends.com/el_GR/champion/darius/",
        "lore": ""
    },
    "Ντιάνα": {
        "name": "Ντιάνα",
        "region": "Τάργκον",
        "image_url": "https://cmsassets.rgpub.io/sanity/images/dsfx7636/universe/c3c3198b3ffb3d419b0963c5a5a631a4aa9a831b-1215x717.jpg?accountingTag=LoL",
        "champ_url": "https://universe.leagueoflegends.com/el_GR/champion/diana/",
        "lore": ""
    },
    "Ντρέιβεν": {
        "name": "Ντρέιβεν",
        "region": "Νόξους",
        "image_url": "https://cmsassets.rgpub.io/sanity/images/dsfx7636/universe/1b9079d79643c08bc25c143418b96c5883d48b52-1215x717.jpg?accountingTag=LoL",
        "champ_url": "https://universe.leagueoflegends.com/el_GR/champion/draven/",
        "lore": ""
    },
    "Νόκτουρν": {
        "name": "Νόκτουρν",
        "region": "Γη των ρούνων",
        "image_url": "https://cmsassets.rgpub.io/sanity/images/dsfx7636/universe/5e51c3cdd1e26e920b981369c207a8bbc27b9579-1215x717.jpg?accountingTag=LoL",
        "champ_url": "https://universe.leagueoflegends.com/el_GR/champion/nocturne/",
        "lore": ""
    },
    "Νόρα": {
        "name": "Νόρα",
        "region": "Πόλη του μπαντλ",
        "image_url": "https://cmsassets.rgpub.io/sanity/images/dsfx7636/universe_live/11e3f6bb92001305252d12841d9c763454967118-1920x1080.jpg?accountingTag=LoL",
        "champ_url": "https://universe.leagueoflegends.com/el_GR/champion/norra/",
        "lore": "«Ωχ, όχι», μουρμούρισε αφηρημένα η Νόρα, καθώς έψαχνε να βρει κάτι ανάμεσα στα αμέτρητα βιβλία και αναμνηστικά που ήταν αραδιασμένα στα ψηλότερα ράφια της ακατάστατης, αλλά και πέρα από κάθε αμφιβολία εντυπωσιακής βιβλιοθήκης της. Καθώς περνούσε τα χέρια της πάνω από τα βιβλία σε κάθε σειρά, αυτά αντιδρούσαν στο άγγιγμά της. Τα πιο θαρραλέα γίνονταν μεγαλύτερα, το κείμενό τους πιο έντονο και φώναζαν απαιτητικά «ΔΙΑΒΑΣΕ ΜΕ», ενώ τα πιο συνεσταλμένα μαζεύοντας καθώς διάβαζε τις ράχες τους. Η Νόρα απαντούσε σε κάθε βιβλίο με ένα φιλικό χάδι ή ένα ευγενικό νεύμα.\nΙσορροπούσε επικίνδυνα επάνω σε έναν πύργο από στιβαρούς τόμους, οι οποίοι ήταν στοιβαγμένοι σε ύψος που προκαλούσε ζάλη. Ο πύργος ταλαντευόταν πέρα-δώθε καθώς άλλαζε θέση ανάλογα με τις προσταγές της μαγείας του Γιορντλ.\n«Κάνε λίγο αριστερά», είπε η Νόρα και η τεράστια στοίβα από ποιητικές συλλογές και μυθιστορήματα κινήθηκε αδέξια προς τα δεξιά. «Αριστερά όπως κοιτάω εγώ», διευκρίνισε η Νόρα και όλα τα μέρη του πύργου μετατοπίστηκαν ταυτόχρονα, μέσα σε έναν ορυμαγδό από γδούπους και θροΐσματα σελίδων που θα έκανε μια κανονική βιβλιοθηκάριο να επιπλήξει αυστηρά οποιονδήποτε υπεύθυνο.\nΌμως η Νόρα δεν ήταν κανονική βιβλιοθηκάριος, αν δεν ήταν ήδη προφανές από τον μαγεμένο πύργο που στήριζε το βάρος της. Όπως θα περίμενε κανείς, η συλλογή της περιλάμβανε βιβλία λογοτεχνίας και ιστορίας, αλλά και θέματα που ίσως να μην ενδιέφεραν άλλους μελετητές:\nΤι Παίζει με το Πετιμέζι\nΚανόνες Συμπεριφοράς των Γιορντλ για Αρχάριους\nΆνοιξε για να Διαβώ: Μια Εξιστόρηση για την Πέτρα\nΗ Κάπως Ελαστική Ιστορία της Καραμέλας\nΑνάλαφρη Ποίηση για Πειρατές\nΒέβαια, η γνώση που περιείχε αυτή η βιβλιοθήκη δεν ήταν κλεισμένη μόνο μέσα στα βιβλία της. Όλα τα σοφά Γιορντλ, όπως η Νόρα, ήξεραν ότι οι αναμνήσεις ήταν μια εξαιρετική πηγή πληροφόρησης. Ήταν σαν ένα πλούσιο κέντημα, όπου κάθε χρωματιστή κλωστή, είτε πρόκειται για σοφία, θαυμασμό, είτε για απογοήτευση και ηρωισμό και οποιαδήποτε άλλη απόχρωση, μπορεί να ξηλωθεί ακόμα και από τα πιο συνηθισμένα αντικείμενα. Στα χέρια μιας προικισμένης μάγισσας, αυτές οι αναμνήσεις μπορούσαν να ξεκλειδώσουν τα μυστικά του παρελθόντος ή να κάνουν κάτι ακόμα πιο θαυμαστό: να υφάνουν μία πύλη που οδηγεί από το ένα μέρος στο άλλο.\nΣτα χέρια αυτής της συγκεκριμένης μάγισσας, οι κλωστές μπορούσαν να υφάνουν πύλες που οδηγούσαν στα πιο παράξενα μέρη. Μια πύλη σε μια πολυτελή τραπεζαρία θα μπορούσε κάλλιστα να οδηγεί σε ένα καταπράσινο μποστάνι, ένα μαρμάρινο λουτρό θα μπορούσε να επικοινωνεί με ένα χωράφι, αλλά οι ικανότητές της ήταν τόσο ισχυρές που μπορούσαν να συνδέσουν ακόμα και διαφορετικούς κόσμους μεταξύ τους.\n«Μα πού το έβαλα εκείνο το αναθεματισμένο μπιχλιμπίδι;»\n«Μήπως είναι αυτό;» Ένα ζευγάρι γατίσια δαχτυλάκια ξεπρόβαλαν ξαφνικά μέσα από ένα άνοιγμα σε ένα κοντινό ράφι και τράβηξαν μια μεταλλική μάζα με ιδιαίτερα παράξενο σχήμα. Θα μπορούσε να ήταν κάποτε ένα μουσικό όργανο για πουλιά, καθώς είχε επάνω του μια σειρά από μικρούς μοχλούς και ένα στόμιο που μπορούσε να χωρέσει ράμφη κάθε μεγέθους. Θα μπορούσε βέβαια να είναι το εργαλείο ενός χαρτογράφου, γιατί μπορούσες να κοιτάξεις από μέσα του. Ποιος ξέρει, αν πατούσε κανείς τα σωστά μεταλλικά κουμπιά, ίσως του έδειχνε τις θέσεις των αστεριών.\nΌποια και αν ήταν η αρχική του χρήση, το αντικείμενο τώρα είχε έναν εντελώς διαφορετικό σκοπό: επέτρεπε την πρόσβαση σε μια αγαπημένη ανάμνηση του προηγούμενου κατόχου. Το παράξενο μαραφέτι κουνήθηκε από τη θέση του και ξεκίνησε την αργή, όσο και προβλέψιμη κάθοδό του προς το πάτωμα.\nΗ Νόρα άπλωσε το χέρι της και το μαγικό της οικοδόμημα την ακολούθησε, σαν να ήταν επέκταση του εαυτού της. Ο πύργος ελίχθηκε στον αέρα σαν ερπετό, χωρίς να θέσει σε κίνδυνο ούτε στιγμή την ισορροπία της δημιουργού του, ενώ εκείνη άλλαζε τους κανόνες της βαρύτητας για να αποτρέψει την πτώση του αντικειμένου.\n«Υπέροχα!», αναφώνησε. «Το έχω ακόμα.»\n«Σειρά μου τώρα!» Με ένα σκανδαλιάρικο τιτίβισμα, η Γιούμι, η αεικίνητη σύντροφος της Νόρα πήδηξε ψηλά από το σημείο στο οποίο είχε κουρνιάσει, σαν ανεμοστρόβιλος από λευκή, φρεσκοχτενισμένη γούνα. «Πιο γρήγορη κι από βιβλίο που πέφτει!», ούρλιαξε η μαγική γάτα, καθώς πετούσε προς την ιδιοκτήτριά της με τα πόδια της ορθάνοιχτα, χωρίς ίχνος φόβου ή δισταγμού.\nΛίγο πριν συμβεί η καταστροφή, ενεργοποιήθηκαν τα αντανακλαστικά —αλλά και η πολυθρύλητη τύχη— της γατίσιας καταγωγής της Γιούμι. Προσγειώθηκε με ασφάλεια και με έναν απαλό γδούπο στην αγκαλιά της Νόρα, η οποία άρχισε να τη χαϊδεύει κάνοντάς τη να γουργουρίζει σαν γούνινο μοτεράκι. «Τι έχει εκεί μέσα, λοιπόν;»\n«Είναι το επόμενο στοιχείο του γρίφου, έτσι δεν είναι;» Η Νόρα άρχισε να ψαχουλεύει το αντικείμενο που θα μπορούσε να είναι μουσικό όργανο, αγγίζοντας απαλά τις πλευρές του και παρατηρώντας το, προσπαθώντας να αποκαλύψει τα μυστήρια που έκρυβε μέσα του. «Μα βέβαια! Πρόκειται για την εφεύρεση ενός πολύ ξεχωριστού Γιορντλ!»\nΗ Γιούμι, η οποία προφανώς δεν είχε ακούσει ποτέ τι έκανε η περιέργεια στη γάτα, αποφάσισε να λάβει κι εκείνη μέρος στην επιθεώρηση του αντικειμένου. Ψαχούλεψε με το πέλμα της τη βάση του αντικειμένου, ενθουσιασμένη που η βαρετή αγγαρεία είχε εξελιχθεί τελικά σε διασκεδαστικό παιχνίδι.\n«Γιούμι, πρόσεχε, σε παρακαλώ!»\nΌμως ήταν ήδη αργά. Η Γιούμι είχε πατήσει το κουμπί στο κάτω μέρος. Ένα κουμπί που και η Νόρα είχε ανακαλύψει πριν από μια στιγμή. Ένα κουμπί με μια δυσοίωνη επιγραφή που, δυστυχώς, η Γιούμι δεν μπορούσε να διαβάσει:\n«ΜΗΝ ΤΟ ΠΑΤΑΤΕ.»\nΞαφνικά, η συσκευή που κρατούσε η Νόρα στα χέρια της άρχισε να βγάζει έναν οξύ, συναρπαστικό ήχο και να ξερνάει μια άμορφη γαλάζια ουσία. Πετάχτηκε με φόρα στο ταβάνι της βιβλιοθήκης και μετά έπεσε προς τη Νόρα και τη γάτα της, ψεκάζοντας κατά πάνω τους την παχύρρευστη ουσία της. Ο ήχος έγινε ακόμη πιο οξύς, ενώ οι σταγόνες μετατράπηκαν σε ορμητική βροχή.\n«Πω πω!» Με ένα τίναγμα του καρπού της, η Νόρα δημιούργησε μια λαμπερή φούσκα, η οποία τύλιξε τη Γιούμι και την πολύτιμη γούνα της με προστατευτική μαγεία. «Βρες τον διακόπτη που το κλείνει, Γιούμι!» Η γάτα υπάκουσε, ψαχουλεύοντας μανιασμένα το μηχάνημα που έφτυνε ακόμα τη μυστηριώδη χλαπάτσα.\nΚάποια στιγμή, το νύχι της Γιούμι πιάστηκε σε έναν μικροσκοπικό μοχλό που δεν ήταν σχεδιασμένος για κανονικά χέρια. Τον τράβηξε και η συσκευή σταμάτησε ασθμαίνοντας. Οι δύο φίλες κοιτάχτηκαν μεταξύ τους, ανήμπορες να πιστέψουν αυτό που είχε συμβεί… και μετά έσκασαν στα γέλια.\n«Πώς το ήξερες ότι ήταν ο σωστός μοχλός;», ρώτησε η Νόρα.\n«Δεν το ήξερα!», απάντησε η Γιούμι, η οποία είχε πάθει τώρα λόξιγκα από τα γέλια. «Τι την ήθελαν αυτή τη μπλε χλαπάτσα, μου λες;»\n«Να σου πω την αλήθεια, δεν έχω ιδέα πια!» Οι δύο φίλες ξέσπασαν και πάλι σε νευρικά γέλια, απολαμβάνοντας όσο τίποτε άλλο τη σιχαμερή τους περιπέτεια.\n* * *\nΗ Νόρα πετάχτηκε από τον ύπνο της, κρατώντας τη συσκευή σφιχτά στα χέρια της. Η αδιανόητη αρχιτεκτονική του Τέλους των Κόσμων στροβιλιζόταν γύρω της, υπενθυμίζοντάς της πόσο μακριά βρισκόταν από την αγαπημένη της βιβλιοθήκη.\nΚάτω από τον αντίχειρά της, η επιγραφή του κουμπιού έγραφε τώρα κάτι εντελώς διαφορετικό: «ΧΑΘΗΚΕΣ; ΠΑΤΗΣΕ ΜΕ.» Βαθιά μέσα της, η Νόρα είχε πάντοτε την υποψία ότι η συσκευή θα ήταν χρήσιμη, αν και δεν ήξερε τον λόγο.\nΤη γύρισε στα χέρια της, ανακουφισμένη που η συσκευή αποφάσισε επιτέλους να της κάνει τη χάρη. Άλλωστε εδώ που βρισκόταν δεν είχε πια τη μαγική γάτα της που τη βοηθούσε πάντα να καθαρίσει μετά από κάθε βρωμερό πείραμα. Της έλειπε το παιχνιδιάρικο γουργουρητό της και η μπερδεμένη γούνα της που ίσιωνε με τα χάδια της.\n«Θα τα καταφέρω κάπως να επιστρέψω, Γιούμι», είπε η Νόρα φωναχτά. «Μην ανησυχείς.» Με μια αποφασιστική κίνηση του χεριού της, ενεργοποίησε τη συσκευή. Ένα ευχάριστο κουδούνισμα γέμισε τον χώρο και πλημμύρισε το μυαλό της με αναμνήσεις από το σπίτι της.\nΣυγκεντρώθηκε απόλυτα στην ανάμνηση που έκρυβε μέσα της η συσκευή. Μετά από λίγο, μια πύλη άνοιξε μπροστά της, πλεγμένη από τις κλωστές ενός ευχάριστου απογεύματος παρέα με την καλύτερη φίλη της. Μπήκε μέσα... και εξαφανίστηκε."
    },
    "Νότιλους": {
        "name": "Νότιλους",
        "region": "Μπίλτζγουοτερ",
        "image_url": "https://cmsassets.rgpub.io/sanity/images/dsfx7636/universe/0381e43e608994c7c4cd30b4bea8b2af00b44401-1215x717.jpg?accountingTag=LoL",
        "champ_url": "https://universe.leagueoflegends.com/el_GR/champion/nautilus/",
        "lore": ""
    },
    "Οριάνα": {
        "name": "Οριάνα",
        "region": "Πιλτόβερ",
        "image_url": "https://cmsassets.rgpub.io/sanity/images/dsfx7636/universe/579d1d523bc2feb2057400ffe05b4282d022671d-1215x717.jpg?accountingTag=LoL",
        "champ_url": "https://universe.leagueoflegends.com/el_GR/champion/orianna/",
        "lore": "Παρά την ταπεινή του εμφάνιση, το εργαστήριο του φημισμένου τεχνουργού Κόριν Ρέβεκ ήταν μια από τις πιο επιτυχημένες επιχειρήσεις στους πολυτελείς δρόμους του Πιλτόβερ. Ο Κόριν δεν ήταν απλώς ένας τεχνίτης, αλλά ένας πραγματικός καλλιτέχνης διάσημος στον τομέα του, ο οποίος σχεδίαζε και κατασκεύαζε προσθετικά μέλη εκπληκτικής ομορφιάς και λειτουργικότητας που πολλές φορές ήταν ανώτερα και από τα φυσικά μέρη του σώματος που αντικαθιστούσαν. Η κόρη του, η Οριάνα, τον βοηθούσε στο εργαστήριο ως εκπαιδευόμενή του. Μια κοπέλα φιλική και με κοφτερό μυαλό, ήταν η ιδανική επιλογή για να συνεχίσει το έργο του πατέρα της και πολύ σύντομα εξελίχθηκε και η ίδια σε ικανότατη τεχνίτρια.\nΗ Οριάνα λάτρευε την περιπέτεια και να δοκιμάζει νέα πράγματα, αλλά ο υπερπροστατευτικός πατέρας της δεν της επέτρεπε να περιπλανιέται πέρα από τα όρια της γειτονιάς τους. Προτιμούσε να την πηγαίνει στο θέατρο, όπου μπορούσε να μάθει για νέα και μακρινά μέρη μέσα από τη χάρη και την ευλυγισία των χορευτών. Η Οριάνα ονειρευόταν να επισκεφτεί αυτά τα παράξενα, θαυμαστά μέρη και μετά από κάθε παράσταση βιαζόταν να γυρίσει σπίτι για να φτιάξει τους δικούς της, κουρδιστούς χορευτές.\nΠατέρας και κόρη βρίσκονταν στο εργαστήριο όταν έφτασε στα αυτιά τους η είδηση για την τεράστια καταστροφή στα έγκατα του Ζάουν. Μια έκρηξη είχε τρυπήσει έναν αγωγό χημικών, απελευθερώνοντας νέφη τοξικών αερίων. Η Οριάνα ζήτησε επίμονα από τον πατέρα της να προσφέρουν βοήθεια στα θύματα της καταστροφής, αλλά ο Κόριν τής το απαγόρευσε. Το Ζάουν ήταν υπερβολικά επικίνδυνο.\nΑποφασισμένη να κάνει αυτό που εκείνη πίστευε σωστό, η Οριάνα ξεγλίστρησε από το εργαστήριο κρυφά τη νύχτα, φορτωμένη με προμήθειες, και κατέβηκε στα έγκατα της πόλης με τον μαγοϋδραυλικό κατεβαστήρα.\nΗ καταστροφή ήταν ολοκληρωτική. Οι δρόμοι στο σημείο της έκρηξης ήταν γεμάτοι συντρίμμια και οι κάτοικοι του Ζάουν περιφέρονταν στα μολυσμένα νέφη με μοναδική τους προστασία κάποια λαδωμένα κουρέλια. Κάθε βράδυ, η Οριάνα επέστρεφε στο σημείο της καταστροφής για να επισκευάσει τους χαλασμένους αναπνευστήρες και να τοποθετήσει εσωτερικά φίλτρα σε όσους είχαν μολυνθεί από τα τοξικά αέρια. Έφτασε στο σημείο να δώσει ακόμα και τη δική της μάσκα σε ένα παιδί που δυσκολευόταν να αναπνεύσει.\nΟ πατέρας της ήταν έξαλλος, αλλά λίγο αργότερα η Οριάνα αρρώστησε κι αυτή από τη μόλυνση. Οι πνεύμονές της ήταν ολοκληρωτικά κατεστραμμένοι και δεν υπήρχε καμία ελπίδα ανάκαμψης. Ανήμπορος να δεχτεί αυτή τη μοίρα για την κόρη του, ο Κόριν αφοσιώθηκε ολοκληρωτικά στο πιο φιλόδοξο έργο της ζωής του: ένα πλήρως λειτουργικό ζευγάρι τεχνητών πνευμόνων.\nΜετά από εβδομάδες ακούραστης εργασίας, κατάφερε να ολοκληρώσει το απεγνωσμένο έργο του και πραγματοποίησε ο ίδιος τη χειρουργική επέμβαση. Για να μην της επιτρέψει να φύγει ξανά μακριά από το σπίτι, ο Κόριν πρόσθεσε στους πνεύμονες έναν ωρολογιακό μηχανισμό που κούρδιζε με ένα ειδικό κλειδί που φύλαγε στο χρηματοκιβώτιό του.\nΗ Οριάνα επέστρεψε στη δουλειά, αλλά το δηλητήριο συνέχισε να εξαπλώνεται στο σώμα της. Πατέρας και κόρη εργάστηκαν πυρετωδώς για να δημιουργήσουν νέα εμφυτεύματα και προσθετικά μέλη για να αντικαταστήσουν όσα ζωτικά της όργανα έπαυαν να λειτουργούν. Με αυτόν τον τρόπο, κομμάτι-κομμάτι, το σώμα της Οριάνα μετατράπηκε από οργανικό σε μηχανικό, μέχρι που απέμεινε μόνο η υγιής καρδιά της. Ήταν μια εξοντωτική —και πανάκριβη— διαδικασία που κόστισε στον Κόριν την περιουσία του και τον ανάγκασε να μεταφέρει την επιχείρησή του στο Ζάουν, αλλά έσωσε τη ζωή της κόρης του. Για λίγο καιρό, οι δυο τους έζησαν ευτυχισμένοι.\nΌμως, με το πέρασμα του χρόνου, η Οριάνα είχε αρχίσει να νιώθει αποξενωμένη από την αρχική της υπόσταση. Οι παλιές αναμνήσεις έμοιαζαν με ιστορίες. Ακόμα και η δημιουργικότητά της είχε αρχίσει να χάνεται και οι αγαπημένοι της κουρδιστοί χορευτές έγιναν περισσότερο ωρολογιακοί μηχανισμοί υψηλής ακρίβειας, παρά έργα τέχνης.\nΌμως, ενώ ο χρόνος έμοιαζε να μένει ακίνητος για την Οριάνα, φαινόταν να περνάει εξαιρετικά γρήγορα για τον πατέρα της.\nΗ φτώχεια και η πολλή δουλειά τού προκάλεσαν οδυνηρούς σπασμούς στο στήθος που τον καθήλωσαν στο κρεβάτι και η Οριάνα αναγκάστηκε να τον φροντίζει. Οι φιγούρες της ήταν τεχνικά αρτιότερες από ποτέ, αν και η χαρά που ενέπνευσε τη δημιουργία τους ήταν πλέον μια ξεθωριασμένη ανάμνηση. Οι μικροσκοπικοί χορευτές της έφερναν αρκετά κέρδη για να ζήσουν άνετα αυτή και ο πατέρας της, αλλά όχι αρκετά για να αγοράσει το μοναδικό πράγμα που πίστευε ότι θα έσωζε τον πατέρα της. Έτσι αναγκάστηκε να στραφεί σε έναν τοπικό Βαρόνο των Χημικών για βοήθεια.\nΗ Οριάνα ποτέ δεν θέλησε να μάθει πώς ο άντρας κατάφερε να της βρει έναν μαγοτεχνικό κρύσταλλο. Απλώς του έδωσε το ποσό που της ζήτησε. Όμως, προτού προλάβει να χρησιμοποιήσει τον κρύσταλλο, ο Βαρόνος ζήτησε κι άλλα χρήματα. Και μετά κι άλλα. Όταν τελείωσαν τα χρήματά της, η Οριάνα ήξερε ότι η επόμενη επίσκεψη του Βαρόνου θα είχε βίαιη κατάληξη. Κοίταξε την κρυστάλλινη συσκευή της —ήταν ακόμα ημιτελής και ακατέργαστη, υπερβολικά ισχυρή για ένα ανθρώπινο σώμα. Η λογική λύση ήταν προφανής —εκείνη δεν χρειαζόταν πια την ανθρώπινη καρδιά της και ο Κόριν χρειαζόταν μια καρδιά που κανείς δεν θα μπορούσε να του κλέψει.\nΔούλεψε ακούραστα για ολόκληρες εβδομάδες, σχεδιάζοντας μια μηχανική σφαίρα, ένα σύστημα που θα μπορούσε να υποδεχθεί μια κρυστάλλινη καρδιά και να ενσωματωθεί στους ωρολογιακούς μηχανισμούς του σώματός της, ώστε να μπορεί να προστατεύει τον εαυτό της στο ταξίδι της. Αφού έδωσε στον πατέρα της υπνωτικό, ξεκίνησε τη χειρουργική επέμβαση.\nΟ Κόριν έγινε πια ένα με το τελευταίο κομμάτι της κόρης του που είχε τόσο αγαπήσει. Η Οριάνα έμεινε να αφουγκράζεται τον σταθερό χτύπο της καρδιάς του πατέρα της όλη νύχτα, κρατώντας στο πλευρό της την περίτεχνη σφαίρα που είχε δημιουργήσει. Τότε ήταν που συνειδητοποίησε ότι είχε χάσει και το τελευταίο ίχνος της ανθρώπινης φύσης της —δεν ένιωσε όμως φόβο ή στενοχώρια. Είχε μεταμορφωθεί σε κάτι εντελώς νέο, μια αφέντρα του ρολογιού που έπρεπε να βρει τη θέση της στην πελώρια μηχανή του κόσμου.\nΜόλις ξημέρωσε, πήρε το κλειδί που κούρδιζε τους πνεύμονές της και το συγκόλλησε στην πλάτη της με έναν ενεργειακό παλμό από τη σφαίρα της. Και τότε έφυγε για πάντα.\nΌταν ξύπνησε ο Κόριν, είδε γύρω του εκατοντάδες φιγούρες. Ανάμεσά τους, ήταν και μια φιγούρα που ορκίστηκε ότι δεν θα πουλούσε ποτέ του: μια χρυσή χορεύτρια που στροβιλιζόταν σε μια αιώνια πιρουέτα, που δεν χρειαζόταν κλειδί."
    },
    "Ορν": {
        "name": "Ορν",
        "region": "Φρέλιορντ",
        "image_url": "https://cmsassets.rgpub.io/sanity/images/dsfx7636/universe/ad854e752c3a8ae0a5c7245b97211d751a5a29d4-1920x1080.jpg?accountingTag=LoL",
        "champ_url": "https://universe.leagueoflegends.com/el_GR/champion/ornn/",
        "lore": "Κάποτε το όνομα του Ορν ήταν ξακουστό σε κάθε γωνιά της περιοχής που μια μέρα θα γινόταν γνωστή ως Φρέλιορντ. Σύμφωνα με την κρατούσα άποψη, ο Ορν ήταν ο γηραιότερος από τους αρχαίους ημίθεους, οι οποίοι έδωσαν μορφή στην ίδια τη γη και δημιούργησαν το πρώτο χιόνι.\nΣε αντίθεση με τους υπόλοιπους ημίθεους, του άρεσε η ησυχία,η απομόνωση και τη συγκέντρωση στη δουλειά του. Κάτω από ένα ανενεργό ηφαίστειο που έφερε τα σημάδια μιας αρχαίας έκρηξης, εργαζόταν μέρα νύχτα, φτιάχνοντας ό,τι τραβούσε η ψυχή του. Τα αποτελέσματα του μόχθου του ήταν ανεκτίμητα εργαλεία που προορίζονταν για θρυλικά κατορθώματα. Οι λίγοι τυχεροί που τα έχουν βρει πάντα μαγεύονται από την απίστευτα υψηλή ποιότητα κατασκευής τους. Κάποιοι λένε ότι ο Ορν έφτιαξε ακόμα και την ασπίδα του Μπράουμ χιλιάδες χρόνια πριν, μιας και παραμένει το ίδιο ανθεκτική από τη μέρα που βγήκε από το σιδηρουργείο.\nΩστόσο, κανείς δεν μπορεί να είναι σίγουρος, μιας και κανείς δεν μπορεί να βρει τον σιδηρουργό-θεό για να τον ρωτήσει. Όλοι σχεδόν οι μύθοι για τα κατορθώματα και τα επιτεύγματα του Ορν σβήστηκαν από τις σελίδες της ιστορίας από τους εχθρούς του και το αργό πέρασμα του χρόνου.\nΟι λιγοστές ιστορίες που έχουν απομείνει διασώθηκαν προφορικά από ορισμένες φυλές με μακρινή καταγωγή από έναν αρχαίο πολιτισμό σιδεράδων, αρχιτεκτόνων και ποτοποιών. Ο χαμένος αυτός λαός ονομαζόταν Λαός της Εστίας και αποτελούνταν από μαθητευόμενους που έρχονταν από όλα τα μήκη και τα πλάτη του Βάλοραν στις πλαγιές της Εστίας της Φωτιάς για να ακολουθήσουν το παράδειγμα του Ορν.\nΠαρά τη μιμητική αυτή μορφή λατρείας, ο Ορν ποτέ δεν θεωρούσε ότι ήταν ο προστάτης τους. Όταν έρχονταν να του προσφέρουν δείγματα της δουλειάς τους, αυτός δεν απαντούσε, παρά μόνο έγνεφε ή συνοφρυωνόταν, αλλά εκείνοι το αποδέχονταν και συνέχιζαν τη δουλειά τους, αποφασισμένοι να τελειοποιήσουν την τέχνη τους. Ως αποτέλεσμα, κατάφεραν να δημιουργήσουν τα πιο περίτεχνα εργαλεία, να σχεδιάσουν τα πιο γερά κτίρια και να αποστάξουν τις καλύτερες μπύρες που είχε γνωρίσει ο κόσμος. Πίστευαν ότι, κατά βάθος, ο Ορν ήταν ικανοποιημένος με την επιμονή τους και την ατέρμονη προσπάθειά τους να γίνουν καλύτεροι τεχνίτες.\nΌμως, μια καταστροφική νύχτα, όλα τα επιτεύγματα του Λαού της Εστίας καταστράφηκαν όταν ο Ορν πολέμησε με τον αδερφό του, τον Βόλιμπεαρ, στην κορυφή του όρους, για λόγους που κανείς θνητός δεν μπορούσε να καταλάβει. Ακολούθησε ένα κατακλυσμός, μια καταιγίδα φωτιάς, στάχτης και κεραυνών, τόσο βίαιη, που ήταν ορατή στα πέρατα του κόσμου.\nΌταν κατακάθισε η σκόνη, η Εστία της Φωτιάς ήταν μια καλντέρα που κάπνιζε και ο Λαός της είχε γίνει σκόρπια οστά κι αποκαΐδια.\nΑν και δεν θα το παραδεχόταν ποτέ, ο Ορν ήταν απαρηγόρητος. Μέσα από τον Λαό της Εστίας είχε δει τις τεράστιες δυνατότητες των θνητών, καθώς και τον χαμό τους εξαιτίας της ακατεύναστης αθάνατης οργής του, που έσπειρε την καταστροφή στον διάβα της χωρίς διακρίσεις. Γεμάτος ενοχές, αποτραβήχτηκε στην απομόνωση του εργαστηρίου του και χάθηκε στη δουλειά του για μια ολόκληρη εποχή.\nΤώρα, ίσως αισθάνεται ότι ο κόσμος είναι έτοιμος να περάσει σε μια νέα εποχή. Κάποια από τα αδέρφια του φαίνεται να έχουν πάρει πάλι σάρκα και οστά, με τα πλήθη των ακολούθων τους να γίνονται αδίστακτα και επιθετικά. Το Φρέλιορντ είναι κατακερματισμένο και ακέφαλο και πανάρχαιοι τρόμοι παραμονεύουν στις σκιές, περιμένοντας την ευκαιρία τους για να χτυπήσουν.\nΣτους επόμενους πολέμους και όσα ακολουθήσουν, ο Ορν ξέρει ότι το Φρέλιορντ, αλλά και η υπόλοιπη Γη των Ρούνων, θα χρειαστούν έναν καλό σιδερά."
    },
    "Ούντιρ": {
        "name": "Ούντιρ",
        "region": "Φρέλιορντ",
        "image_url": "https://cmsassets.rgpub.io/sanity/images/dsfx7636/universe/b0994c859b52c86c12a5bb57a7b22e1c3b9b70c0-1974x1087.jpg?accountingTag=LoL",
        "champ_url": "https://universe.leagueoflegends.com/el_GR/champion/udyr/",
        "lore": "Όποτε το φεγγάρι ανατέλει στον χειμερινό ουρανό, στρογγυλό και κόκκινο σαν αίμα, οι πνευματοβάτες του Φρέλιορντ ξέρουν ότι άλλος ένας του είδους τους γεννήθηκε. Ένας συντονισμένος στην άγρια φύση και τη γη, ένας που περπατά μέσα και δίπλα στα πνεύματα και που ταιριάζει με την καρδιά τους. Τη νύχτα που γεννήθηκε ο Ούντιρ, δεν υπήρχε τίποτα στο κόκκινο φεγγάρι που να δείχνει ότι είχε συμβεί κάτι διαφορετικό.\nΤίποτα δεν έδειχνε ότι ο Ούντιρ ήταν ήδη ο πιο ισχυρός πνευματοβάτης στην ιστορία.\nΚάθε πλάσμα έχει ένα πνεύμα, είτε είναι άνθρωπος είτε κτήνος, φυτό ή ζώο, νεκρό ή ζωντανό ή απέθαντο. Αλλά σε αντίθεση με το είδος του, η ισχυρή σύνδεση του Ούντιρ με τα πνεύματα δεν περιοριζόταν σε ένα είδος πνευμάτων, μπορούσε να τα ακούσει όλα. Οι ανάγκες και τα θέλω όλων τους γέμιζε το μυαλό του και έκανε αδύνατο να ακούσει κάτι άλλο εκτός από εκείνο το βουητό.\nΟι γονείς του δεν ήξεραν πώς να τον βοηθήσουν. Η ηγέτιδά τους κάλεσε άλλους πνευματοβάτες να εκπαιδεύσουν το αγόρι, αλλά όλοι τους είπαν το ίδιο: Στην εκπαίδευση των πνευματοβατών ανοιγόσουν, δεν έκλεινες.\nΤην πρώτη φορά που ο Ούντιρ χρησιμοποίησε τις δυνάμεις του για κάποιον σκοπό ήταν η νύχτα που οι Φύλακες των Πάγων ήρθαν να τον πάρουν. Ο νεαρός Ούντιρ, τρομοκρατημένος, κρύφτηκε στο δάσος. Δεν περίμενε ότι θα ένιωθε τη ζωή να έφευγε από... όλους. Όλη του η φυλή σφαγιάστηκε μέσα σε μια στιγμή. Ουρλιάζοντας με λύπη και οργή, ο Ούντιρ πήρε δύναμη από τα πνεύματα του δάσους. Με ένα χτύπημα των νυχιών του και ένα χτύπημα των φτερών του, έριξε το βουνό πάνω στους Φύλακες των Πάγων. Μόνος του, θρηνώντας, περιπλανήθηκε στις ερημιές για χρόνια κάνοντας ό,τι έπρεπε για να επιβιώσει.\nΔεν είχε επαφή με άλλους ανθρώπους μέχρι που σκότωσε ένα αγριόνυχο που βασάνιζε κυνηγούς των Νυχιών του Χειμώνα. Εντυπωσιασμένοι, έφεραν τον Ούντιρ στον καταυλισμό τους. Η Ηγέτιδα Χέιτζαν τον έστειλε να εκπαιδευτεί στον πόλεμο μαζί με την κόρη της, Κάλκια. Το άγριο αγόρι έδειξε στη μοναχική κόρη πώς να ζΝύχια του Χειμώναει στην άγρια φύση και εκείνη του έδειξε πώς να δει ανάμεσα στους ανθρώπους. Σύντομα, άρχισε να νιώθει τα Νύχια του Χειμώνα σαν σπίτι του.\nΑλλά αυτό άλλαξε όταν μια αγέλη από πεινασμένους και άρρωστους κοφτεροδόντες λύκους ήρθαν κοντά στον καταυλισμό. Ο Ούντιρ χάθηκε στην ομίχλη της τρέλας και της πείνας της αγέλης, επιτέθηκε και σχεδόν σκότωσε ένα παιδί. Χρειάστηκε η Κάλκια και η μητέρα της για να τον σταματήσουν. Όταν οι λύκοι είχαν σκοτωθεί, η Χέιτζαν εξόρισε τον Ούντιρ από τα Νύχια του Χειμώνα.\nΟ Ούντιρ επέστρεψε στα βουνά, μακριά από εκείνους που μπορούσε να πληγώσει. Η Κάλκια τον επισκεπτόταν όποτε ήθελε να ξεφύγει μέχρι που στο τέλος την κάλεσαν να ηγηθεί της φυλής της. Ανακάλεσε την εξορία του Ούντιρ, αλλά εκείνος αρνήθηκε να επιστρέψει. Ακόμα δεν έλεγχε τα πνεύματα, των οποίων τα θέλω και οι ανάγκες ούρλιαζαν στο μυαλό του, αλλά ορκίστηκε ότι πάντα θα προστάτευε την Κάλκια και αυτούς που εκείνη αγαπούσε. Αυτή ήταν η τελευταία φορά που είδαν ο ένας τον άλλον.\nΌλα άλλαξαν όταν ένας ξένος μοναχός τον αναζήτησε, λέγοντας ότι είχε έρθει για να εκπαιδευτεί με τους πνευματοβάτες ώστε να μπορέσει να μάθει πώς να υποτάξει το δρακοπνεύμα που έκαιγε μέσα του. Ο Ούντιρ αρνήθηκε, αλλά ο μοναχός τον προκάλεσε για το δικαίωμα να εκπαιδευτεί μαζί του. Πάλεψαν στα όριά τους, αλλά στο τέλος, κανείς τους δεν κέρδισε.\nΟ μοναχός είπε ότι τον έλεγαν Λι Σιν και ότι η μάχη τού είχε δείξει ότι και οι δύο είχαν πολλά να μάθουν. Κάλεσε τον Ούντιρ να εκπαιδευτεί μαζί του στην πατρίδα του, την Ιονία. Ο Ούντιρ συμφώνησε, δεν είχε απομείνει τίποτα για εκείνον στο Φρέλιορντ.\nΟι δύο άντρες δέθηκαν στο ταξίδι. Κάθε μέρα πάλευαν και μιλούσαν στα πνεύματα, αλλά όταν έφτασαν τελικά στο στη Μονή Χιράνα, βρήκαν ότι αυτή πολιορκούνταν από Νοξιανούς εισβολείς. Αφού κάλεσε τα πνεύματα της Ιονίας, ο Ούντιρ όρμησε στη μάχη.\nΜετά τη νίκη τους, οι δύο άντρες ζήτησαν από τον ηγούμενο να τους συμβουλέψει και να τους διδάξει αυτοέλεγχο. Ο ηγούμενος τούς είπε ότι ο αυτοέλεγχος δεν είχε εγγυημένο τέλος, αλλά συμφώνησε να τους εκπαιδεύσει και τους δύο.\nΓια πρώτη φορά, το μυαλό του Ούντιρ ήταν αρκετά ήσυχο και μπορούσε να ακούσει τις σκέψεις του. Εκείνος και ο Λι εκπαιδεύτηκαν μαζί για να εξουσιάζουν τα πνεύματα μέσα τους και δίπλα τους. Με τη νέα γνώση που απέκτησε, ο Ούντιρ μπόρεσε να βοηθήσει τον Λι και τον δράκο του να βρουν την ισορροπία ο ένας με τον άλλον. Και μέσα από αυτήν τη δοκιμασία, ο Ούντιρ κατάλαβε ότι η αρμονία και η αλληλεξάρτηση δημιούργησαν μια κατάσταση ισορροπίας στην Ιονία. Σε αντίθεση, η ισορροπία στο Φρέλιορντ βασιζόταν σε μια αίσθηση πάλης και σύγκρουσης, ωρίμανσης και αλλαγής, όπου έπρεπε να παλέψεις για να επιβιώσεις ενάντια σε ένα επικίνδυνο περιβάλλον που υπήρχε βαθιά μέσα στην καρδιά κάθε Φρελιορντιανού.\nΜετά από μερικά χρόνια, οι δυνάμεις του Ούντιρ κορυφώθηκαν. Είχε την επιλογή να μείνει και να εκπαιδευτεί στην Ιονία ή να επιστρέψει στην πάλη της πατρίδας του όπου μπορούσε να συνεχίσει να εξελίσσεται. Στο τέλος, η επιλογή ήταν ξεκάθαρη.\nΟ Λι έδωσε στον Ούντιρ ένα από τα μαντίλια του για να θυμάται τη δέσμευσή του στον αυτοέλεγχο και του ζήτησε να του υποσχεθεί κάτι. Μια μέρα, όταν ο Ούντιρ θα είχε πετύχει αυτό που ήθελε στην πατρίδα του, θα επέστρεφε το μαντίλι στον Λι αυτοπροσώπως. Ο Ούντιρ τύλιξε το μαντίλι γύρω από το χέρι του και έφυγε για να ξαναγίνει πνευματοβάτης.\nΟ Ούντιρ αντιμετώπισε μια νέα σύγκρουση Αβαροζιανών και Νυχιών του Χειμώνα όταν επέστρεψε στο Φρέλιορντ. Οι Αβαροζιανοί ήθελαν να ενώσουν όλους τους λαούς του Φρέλιορντ υπό τη σημαία τους δίνοντας τέλος στις συγκρούσεις. Ο Ούντιρ κατάλαβε ότι κάτι τέτοιο θα έκανε κακό στα πνεύματα της γης και αποφάσισε να προσφέρει τις συμβουλές του στην άλλη πλευρά, τα Νύχια του Χειμώνα. Τον υποδέχτηκε η Σεζουάνι, η πεισματάρα κόρη της Κάλκιας και ο Ούντιρ ένιωσε ότι είχε την ανάγκη της συμβουλής του.\nΗ νεαρή γυναίκα δέχτηκε τη βοήθεια του Ούντιρ, αλλά η εμπιστοσύνη της Σεζουάνι κερδήθηκε δύσκολα γιατί είχε ακούσει ιστορίες για τον πνευματοβάτη και τη δίψα του για αίμα. Ο Ούντιρ εκτίμησε την ορμή και την εξυπνάδα της Σεζουάνι, αν και τον ανησυχούσε που ήταν αμείλικτη. Η Σεζουάνι είδε σοφία και την καρδιά ενός πολεμιστή στον Ούντιρ, αλλά οι συχνές του απουσίες την εκνεύριζαν. Με τον καιρό, άρχισαν να βλέπουν ο ένας τον άλλον σαν οικογένεια, ένας πατέρας και η κόρη, αν και δεν το έλεγαν ποτέ φωναχτά.\nΔεν πέρασε καιρός, και οι άλλοι πνευματοβάτες κάλεσαν τον Ούντιρ στον νότο. Αλλά η μοίρα είχε άλλα σχέδια. Γνώρισε μια παράξενη γριά γυναίκα με ένα τεράστιο παλτό. Ζήτησε τη βοήθειά του με κάποιους αδύνατους άθλους στους οποίους απέτυχε. Διασκεδάζοντας με την προσπάθειά του, τον αντάμειψε για αυτήν με ψωμί που ήταν τόσο αλατισμένο που πνίγηκε και το νερό ήταν τόσο κρύο που οι φλέβες του πάγωσαν. Η γριά γυναίκα γέλασε με την αντίδρασή του και πέταξε το παλτό της και η δύναμη των πνευμάτων χτύπησε τον Ούντιρ σαν χιονοστιβάδα. Έχασε τις αισθήσεις του και ξύπνησε μόνος του. Αλλά ένιωθε ότι κάτι άλλαξε μέσα του, μια νέα δύναμη είχε ξυπνήσει. Δεν κατάλαβε, ότι η Αδερφή Φώκια, σε μία από τις πολλές της μεταμφιέσεις, είχε δοκιμάσει τον Ούντιρ και του είχε δώσει την ευλογία της.\nΤαραγμένος ακόμα από τη συνάντηση, ο Ούντιρ ενώθηκε με τα αδέρφια του στον νότο και τα άκουγε καθώς αυτά του έλεγαν για μια παράξενη πνευματική αλλαγή που ένιωθαν. Φοβούνταν ότι το Φρέλιορντ πέθαινε, ότι τα πνεύματα της γης κατέρρεαν από μέσα. Ο Ούντιρ ένιωθε ότι τον πόνο προκαλούσαν οι Αβαροζιανοί και η προσπάθειά τους να ενώσουν το Φρέλιορντ. Το είπε στους άλλους πνευματοβάτες και τους ζήτησε να πολεμήσουν μαζί με τα Νύχια του Χειμώνα τους Αβαροζιανούς. Πολλοί ήταν σκεπτικοί, αλλά άλλοι φοβούμενοι ότι ο Ούντιρ μπορεί να έχει δίκιο συμφώνησαν.\nΜε τη νέα πνευματική του δύναμη, ο Ούντιρ έτρεξε πίσω στα Νύχια του Χειμώνα για να βοηθήσει να δοθεί τέλος στην υπαρξιακή απειλή για το Φρέλιορντ μία για πάντα."
    },
    "Ούργκοτ": {
        "name": "Ούργκοτ",
        "region": "Ζάουν",
        "image_url": "https://cmsassets.rgpub.io/sanity/images/dsfx7636/universe/a9154da6f79debea531974e95820661e3431ea80-1215x717.jpg?accountingTag=LoL",
        "champ_url": "https://universe.leagueoflegends.com/el_GR/champion/urgot/",
        "lore": ""
    },
    "Πάικ": {
        "name": "Πάικ",
        "region": "Μπίλτζγουοτερ",
        "image_url": "https://cmsassets.rgpub.io/sanity/images/dsfx7636/universe/f1abbdb3239280e314a8d5d5834a0303b25d2495-4000x2250.jpg?accountingTag=LoL",
        "champ_url": "https://universe.leagueoflegends.com/el_GR/champion/pyke/",
        "lore": ""
    },
    "Πάνθεον": {
        "name": "Πάνθεον",
        "region": "Τάργκον",
        "image_url": "https://cmsassets.rgpub.io/sanity/images/dsfx7636/universe/3e0453881b8d408fbb02fabb4a02e09a34c69310-1080x637.jpg?accountingTag=LoL",
        "champ_url": "https://universe.leagueoflegends.com/el_GR/champion/pantheon/",
        "lore": ""
    },
    "Πόπι": {
        "name": "Πόπι",
        "region": "Ντεμάσια",
        "image_url": "https://cmsassets.rgpub.io/sanity/images/dsfx7636/universe/0fb0e7692c05c9b0ab8b4d3e53fafcdf4bbdf985-1215x717.jpg?accountingTag=LoL",
        "champ_url": "https://universe.leagueoflegends.com/el_GR/champion/poppy/",
        "lore": "Η Γη των Ρούνων δεν έχει μεγάλη έλλειψη από ήρωες, αλλά λιγοστοί έχουν την επιμονή της Πόπι. Κουβαλώντας ένα σφυρί δυο φορές το ύψος της, αυτό το αποφασισμένο γιορντλ έχει περάσει χρόνια αμέτρητα ψάχνοντας τον «Ήρωα της Ντεμάσια», το μυθικό πολεμιστή που, σύμφωνα με τον θρύλο, είναι άξιος να φυλάξει το σφυρί.\nΟ θρύλος αφηγείται πως ο ήρωας αυτός είναι ο μόνος ικανός να ξεκλειδώσει την αληθινή δύναμη του Σφυριού και να οδηγήσει τη Ντεμάσια σε λαμπρή δόξα. Η Πόπι έψαξε στις τέσσερις γωνίες του βασιλείου για να βρει αυτό τον μυθικό μαχητή, αλλά οι αναζητήσεις τις ήταν φρούδες. Κάθε φορά που προσπάθησε να μεταβιβάσει το Σφυρί σε έναν υποψήφιο ήρωα, τα αποτελέσματα αποδέχτηκαν καταστροφικά και συχνά οδήγησαν στον θάνατο του πολεμιστή. Οι περισσότεροι θα είχαν εγκαταλείψει την άσκοπη αναζήτηση αυτή πολύ νωρίς, αλλά «οι περισσότεροι» δεν κατέχουν την τόλμη και αποφασιστικότητα αυτή της αδάμαστης ηρωίδας.\nΗ Πόπι κάποτε ήταν πολύ διαφορετικό Γιόρντλ. Απ' όσο θυμάται τον εαυτό της, αναζητεί τον σκοπό της. Ένιωθε πάντα αποκομμένη από το δημιουργικό χάος των υπόλοιπων Γιόρντλ, και προτιμούσε να απολαύσει σταθερότητα και συνοχή κάθε φορά που μπορούσε να τα βρει. Αυτή η τάση την οδήγησε στους πρώτους ανθρώπινους οικισμούς στην δυτική χώρα του Βάλοραν, όπου χάζευε κατάπληκτη τα καραβάνια που περνούσανε, χωρίζοντας τα χωράφια στη μέση με μια ατελείωτη σειρά. Πολλοί από τους ταξιδιώτες έδειχναν κουρελιασμένοι και αποκαμωμένοι, αλλά συνέχιζαν ακάθεκτοι να σέρνονται προς τα μπρος, αναζητώντας το εφήμερο όνειρο μιας καλύτερης ζωής. Ίσως βρισκόταν ακριβώς πίσω από τον ορίζοντα.\nΜια μέρα όμως, πέρασε ένα καραβάνι που ήταν διαφορετικό. Σε αντίθεση με τους υπόλοιπους ταξιδιώτες, αυτοί οι άνθρωποι φαίνεται να είχαν ένα συγκεκριμένο στόχο. Ξυπνούσαν κάθε πρωί ακριβώς την ίδια ώρα, με τον ήχο της σάλπιγγας του φύλακα. Τρώγανε τα γεύματά τους κάθε μέρα την ίδια ώρα, πάντα μέσα σε λίγα λεπτά. Έστηναν τις σκηνές τους και τις κατέβαζαν με αξιόλογη ταχύτητα και αποτελεσματικότητα.\nΕνώ τα Γιόρντλ χρησιμοποιούσαν τις έμφυτες μαγικές τους ικανότητες για να κατασκευάσουν εκπληκτικά πράγματα, οι άνθρωποι αυτοί κατάφερναν εξίσου απίστευτα επιτεύγματα χάρη στο συντονισμό και στη πειθαρχία. Κινιόντουσαν σε τέλεια αρμονία, όπως τα γρανάζια μιας μηχανής, και με τον τρόπο αυτό γινόντουσαν μεγαλύτεροι και δυνατότεροι, ένα αμιγές σύνολο. Για την Πόπι, αυτό το θέαμα ήταν πιο εντυπωσιακό απ' οποιοδήποτε ξόρκι στον κόσμο.\nΚαθώς η Πόπι παρατηρούσε το μικρό στρατόπεδο από την ασφαλή κρυψώνα της, τα μάτια της έπεσαν πάνω στη λάμψη μιας πανοπλίας που ξετρύπωνε από μια σκηνή. Ήταν ο στρατιωτικός διοικητής της ομάδας, που φορούσε μια πανοπλία από πλάκες, όπου η κάθε μια κάλυπτε την άλλη για να δημιουργήσει ένα δυνατό κέλυφος. Το όνομα του άνδρα αυτού ήταν Όρλον, και η παρουσία του φαίνεται να αναστάτωνε τις ψυχές όλων των παρόντων. Εάν κάποιος είχε χάσει κάθε ελπίδα, ήταν εκεί για να τους θυμίσει το λόγο για τον οποίο συνέχιζαν το ταξίδι. Εάν κάποιος κατέρρεε κατάκοπος, τους έπειθε να ξανασηκωθούν. Η ικανότητα του αυτή θύμισε στην Πόπι κάποια ξόρκια των Γιόρντλ, αλλά και πάλι, δεν ήταν μαγεία.\nΗ Πόπι γλίστρησε πιο κοντά για να δει καλύτερα. Βρέθηκε να ακολουθεί αυτό τον λαμπρό διοικητή, λες και η μοίρα η ίδια την καλούσε. Παρατηρούσε τον Όρλον όσο κατεύθυνε τους στρατιώτες στις ασκήσεις τους. Δεν ήταν πλατύς άνδρας, αλλά στριφογύριζε το τεράστιο πολεμικό σφυρί του με εκπληκτική ταχύτητα. Εκείνη τη νύχτα, η Πόπι παρακολούθησε προσεκτικά τις ψιθυριστές κουβέντες του με τους πρεσβύτερους. Τους άκουσε να κάνουν σχέδια να σηκώσουν τις σκηνές τους και να κινηθούν προς τα δυτικά για να χτίσουν ένα μόνιμο οικισμό.\nΣτον νου της Πόπι στριφογύριζαν τόσες πολλές ερωτήσεις. Πού πήγαινε ο Όρλον; Από πού είχε έρθει; Πώς κατάφερε να μαζέψει μια τέτοια ομάδα τόσο σχολαστικών ταξιδιωτών, και υπήρχε χώρος για ένα Γιόρντλ μέσα σε αυτή; Εκείνη τη στιγμή, πήρε τη πιο σημαντική απόφαση της ζωής της: Για πρώτη φόρα στα χρονικά, θα φανέρωνε τον εαυτό της σε ανθρώπινο ον, καθώς ήταν και η πρώτη φορά που ένιωθε τέτοιο δεσμό με έναν.\nΗ πρώτη συνάντηση ήταν εξαιρετικά άβολη και για τους δύο: ο Όρλον είχε τόσες ερωτήσεις για την Πόπι όσες και αυτή γι' αυτόν, αλλά το ζεύγος σύντομα έγινε αχώριστο. Αυτός έγινε μέντορας της και αυτή αφοσιώθηκε στον σκοπό τους. Στο πεδίο προπόνησης, η Πόπι ήταν ανεκτίμητος αντίπαλος - το μόνο μέλος του τάγματος του Όρλον που δεν φοβόταν να τον χτυπήσει. Ποτέ δεν ήταν δουλοπρεπής: αμφισβητούσε τις αποφάσεις του με μια αφέλεια σχεδόν παιδική, μη γνωρίζοντας ότι έπρεπε να ακολουθήσει τις διαταγές του με ήρεμη υπακοή. Τον συνόδευσε στη περιοχή του νέου οικισμού: ένα φιλόδοξο, νέο έθνος με το όνομα Ντεμάσια, όπου όλοι είναι ευπρόσδεκτοι, ανεξαρτήτως βαθμού και παρελθόντος, αρκεί να συνεισφέρουν στο κοινό καλό.\nΟ Όρλον έγινε μια αγαπητή μορφή σε όλο το βασίλειο. Ακόμη κι αν ελάχιστοι τον είχαν δει να χειρίζεται το σφυρί του, πάντα το κουβαλούσε πάνω στη πλάτη του, και το όπλο σύντομα έγινε ένα τιμημένο σύμβολο για το νεογέννητο έθνος. Ο κόσμος ψιθύριζε πως είχε τη δύναμη να εξισώσει βουνά και να ανοίξει τη γη στα δύο.\nΟ Όρλον, πάνω στο νεκροκρέβατό του, άφησε το σφυρί στη Πόπι και μαζί της το όνειρο για ένα παντοτινό βασίλειο. Τότε και μόνο τότε, ο Όρλον τής αφηγήθηκε την ιστορία της δημιουργίας του όπλου του και εξομολογήθηκε ότι ποτέ δεν προοριζόταν για τα χέρια του. Εξήγησε στη Πόπι ότι το σφυρί έπρεπε να πάει στον Ήρωα της Ντεμάσια, τον μόνο που μπορούσε να κρατήσει τη Ντεμάσια ανέγγιχτη. Καθώς ο φίλος της ξεψυχούσε, η Πόπι τού ορκίστηκε ότι θα έβρισκε αυτόν τον ήρωα και θα του εμπιστευόταν το σφυρί.\nΗ αποφασιστικότητα της Πόπι επισκιάζεται μόνο από την έλλειψη αυτοπεποίθησής της, καθώς ποτέ δεν της πέρασε καν από το μυαλό ότι αυτή μπορεί να είναι ο ήρωας που περιέγραψε ο Όρλον."
    },
    "Ράιζ": {
        "name": "Ράιζ",
        "region": "Γη των ρούνων",
        "image_url": "https://cmsassets.rgpub.io/sanity/images/dsfx7636/universe/c6112f9c04cd531982b94e51b719d359e8755365-1215x717.jpg?accountingTag=LoL",
        "champ_url": "https://universe.leagueoflegends.com/el_GR/champion/ryze/",
        "lore": ""
    },
    "Ράμους": {
        "name": "Ράμους",
        "region": "Σουρίμα",
        "image_url": "https://cmsassets.rgpub.io/sanity/images/dsfx7636/universe/60bbb4069192b33c83dafa45c6c3fa97e03f9903-1215x717.jpg?accountingTag=LoL",
        "champ_url": "https://universe.leagueoflegends.com/el_GR/champion/rammus/",
        "lore": "Για πολλούς είναι αντικείμενο λατρείας. Άλλοι τον περιφρονούν. Το παράξενο ον που είναι γνωστό ως Ράμους παραμένει ένας άλυτος γρίφος. Υπάρχουν πολλές αντικρουόμενες θεωρίες για την προέλευση του Ράμους και του κελύφους με καρφιά που τον προστατεύει: ορισμένοι υποστηρίζουν ότι είναι ημίθεος, άλλοι ιερός μάντης, ενώ άλλοι θεωρούν ότι πρόκειται για ένα ζώο που μεταλλάχτηκε με μαγικό τρόπο. Όποια και αν είναι η αλήθεια, ο Ράμους δεν μιλά ποτέ για τον εαυτό του και δεν υπολογίζει κανέναν στις περιπλανήσεις του στην έρημο.\nΚάποιοι πιστεύουν ότι ο Ράμους είναι ένα Εξυψωμένο ον, ένας πανάρχαιος θεός μεταξύ των ανθρώπων που προσφέρει τη βοήθειά του στη Σουρίμα ως θωρακισμένος φύλακας σε δύσκολους καιρούς. Οι προληπτικοί ορκίζονται ότι είναι προάγγελος αλλαγών και εμφανίζεται όταν στη χώρα πρόκειται να συμβεί κάποια συνταρακτική αλλαγή στην ισορροπία δυνάμεων. Άλλοι πιστεύουν ότι είναι ο τελευταίος εκπρόσωπος ενός είδους που χάνεται και που κάποτε ζούσε στη χώρα, πριν οι Ρουνικοί Πόλεμοι κομματιάσουν την έρημο με ανεξέλεγκτη μαγεία.\nΟι φήμες γύρω από την τεράστια ισχύ, τη μαγεία και το μυστήριο που περιβάλλουν τον Ράμους έχουν οδηγήσει πολλούς Σουριμανούς να αναζητούν τη σοφή του συμβουλή. Μάντες, ιερείς, αλλά και παράφρονες ισχυρίζονται πως ξέρουν πού κυκλοφορεί ο Ράμους, αλλά κανείς δεν έχει καταφέρει να τον βρει ακόμη. Παρ' όλα αυτά, οι αποδείξεις της ύπαρξής του χάνονται στα βάθη της ιστορίας: διαβρωμένα μωσαϊκά που τον απεικονίζουν στα αρχαιότερα τείχη των ερειπίων της Σουρίμα. Σήμερα μπορεί να βρει κανείς τη μορφή του σε κυκλώπεια μνημεία που κατασκευάστηκαν την πρώιμη εποχή της Εξύψωσης, κάτι που έχει οδηγήσει ορισμένους να πιστέψουν ότι είναι αθάνατος ημίθεος ή κάτι ανώτερο. Οι πιο δύσπιστοι δίνουν συχνά μια πιο απλή εξήγηση: ότι ο Ράμους είναι απλώς ένας ανάμεσα σε πολλά τέτοια πλάσματα.\nΛέγεται ότι εμφανίζεται μόνο σε άξιους προσκυνητές που χρειάζονται πραγματικά τη βοήθειά του και όσοι ευλογούνται από την παρουσία του βλέπουν μεγάλες αλλαγές στη ζωή τους. Αφότου ο Θωρακισμένος έσωσε τον διάδοχο ενός τεράστιου βασιλείου από μια καταστροφική φωτιά, ο άνδρας παραιτήθηκε των δικαιωμάτων του και έγινε αιγοβοσκός. Ένας γηραιός κτίστης πήρε έμπνευση από μια βαθυστόχαστη, αλλά σύντομη κουβέντα με τον Ράμους και κατασκεύασε μια γιγάντια αγορά η οποία έγινε η καρδιά της Νασραμαέ.\nΓνωρίζοντας ότι η νουθεσία του Ράμους μπορεί να ανοίξει το δρόμο προς τη φώτιση, οι ευσεβείς πιστοί πραγματοποιούν μακρόσυρτες ιεροτελεστίες, για να λάβουν τη χάρη της θεότητάς τους. Οι ακόλουθοι της σέχτας που είναι αφιερωμένη στον Ράμους επιδεικνύουν την ακλόνητη πίστη τους σε μια ετήσια τελετή, όπου μιμούνται κατά εκατοντάδες το περιβόητο κύλισμα και τις τούμπες του μέσα στην πόλη. Κάθε χρόνο, χιλιάδες Σουριμανοί ταξιδεύουν μέσα από τα πιο επικίνδυνα και μακρινά μονοπάτια της ερήμου αναζητώντας τον Ράμους, καθώς σύμφωνα με πολλές διδαχές, ο Ράμους θα απαντήσει σε μία και μοναδική ερώτηση όσων θεωρήσει άξιους, αν κατορθώσουν να τον βρουν. Γνωρίζοντας την αγάπη του για λιχουδιές της ερήμου, οι προσκυνητές παίρνουν μαζί τους προσφορά για να κερδίσουν την ευλογία του και φορτώνουν τα μουλάρια τους με φλασκιά με κατσικίσιο γάλα, με σεντούκια γεμάτα ολόκληρες αποικίες μυρμηγκιών σφραγισμένες σε κερί και με βάζα γεμάτα κερήθρες. Πολλοί δεν επιστρέφουν ποτέ από τα βάθη της ερήμου και ακόμη λιγότεροι γυρνούν έχοντας μάθει κάτι για τον ημίθεο, ενώ οι ταξιδιώτες περιγράφουν πώς ξυπνούν και ανακαλύπτουν ότι από τις αποσκευές τους λείπουν όλα τα φαγώσιμα.\nΕίτε είναι πραγματικά σοφός προφήτης είτε Εξυψωμένη θεότητα είτε παντοδύναμο τέρας, ο Ράμους είναι γνωστός για τη θαυμαστή αντοχή του. Κάποτε μπήκε στο απόρθητο Οχυρό του Σιράμ, ένα επιβλητικό κάστρο που είχε σχεδιάσει ένας παράφρονας μάγος. Λέγεται ότι το κάστρο έκρυβε ανείπωτες μαγικές παγίδες: τρομερά μεταλλαγμένα τέρατα, διαδρόμους τυλιγμένους στις φλόγες, απόρθητες σήραγγες που φυλάσσονταν από δαίμονες της σκιάς. Πριν καν περάσει μία ώρα, το γιγάντιο φρούριο κατέρρευσε αφήνοντας ένα σύννεφο σκόνης και ο Ράμους απομακρύνθηκε κυλώντας. Κανείς δεν ήξερε γιατί ο Ράμους μπήκε στην σκοτεινή πύλη, ούτε τι μυστικά έμαθε μέσα στα βασαλτικά τείχη του κάστρου. Τη χρονιά της μεγάλης πλημμύρας, ο Ράμους διέσχισε την τεράστια λίμνη του Ιμάλλι σε δύο μόλις μέρες και έσκαψε σε πολλά χιλιόμετρα βάθος, για να καταστρέψει μια γιγάντια μυρμηγκοφωλιά και να σκοτώσει τη βασίλισσά της, οι κόρες της οποίας είχαν ερημώσει τους γύρω αγρούς.\nΜερικές φορές εμφανίζεται ως φιλάνθρωπος ήρωας. Όταν κάποιες Νοξιανές στρατιές ατάκτων εισέβαλαν και επιτέθηκαν σε έναν οικισμό της Βόρειας Σουρίμα, κάποιες σκόρπιες φυλές ενώθηκαν, για να υπερασπιστούν την περιοχή τους κάτω από το Ναό των Εξυψωμένων. Το μέγεθος και η πολεμική ικανότητα των εισβολέων ήταν πολύ ανώτερα και η μάχη είχε σχεδόν χαθεί, όταν εμφανίστηκε ο Ράμους. Και οι δυο πλευρές μαρμάρωσαν μπροστά στη θέα του άπιαστου πλάσματος και η μάχη σταμάτησε τελείως, καθώς τον έβλεπαν να κυλά ανάμεσά τους. Τη στιγμή που ο Ράμους πέρασε μπροστά από τον πανύψηλο ναό, τα θεμέλιά του ταρακουνήθηκαν και γιγάντια κομμάτια πέτρας έπεσαν πάνω στους εισβολείς, καταπλακώνοντας πολλούς από τους πολεμιστές τους. Αποδεκατισμένος καθώς ήταν, ο εχθρικός στρατός υποχώρησε υπό τις ζητωκραυγές των Σουριμανών. Πολλοί δίνουν όρκο ότι ο Ράμους έσωσε την πόλη γιατί αγαπά τη Σουρίμα, άλλοι όμως ισχυρίζονται ότι απλώς υπερασπιζόταν την περιοχή στην οποία φύτρωναν τα αγαπημένα του κακτολούλουδα. Τουλάχιστον ένα μέλος της φυλής υποστηρίζει ότι ο Ράμους υπνοκυλούσε και δεν είχε σκοπό να γκρεμίσει κανέναν ναό.\nΌποια κι αν είναι η αλήθεια, ο λαός της Σουρίμα διηγείται τους μύθους του Ράμους με αγάπη. Όλα τα παιδιά της Σουρίμα μπορούν να αναφέρουν τουλάχιστον δέκα θεωρίες για την προέλευσή του, με τις μισές από αυτές να τις έχουν εφεύρει εκείνη τη στιγμή. Οι ιστορίες για τον Θωρακισμένο έχουν πληθύνει με την εμφάνιση της Αρχαίας Σουρίμα, όπως ακριβώς και πριν την πτώση της, ενισχύοντας την πεποίθηση κάποιων ότι η παρουσία του είναι προπομπός σκοτεινών εποχών.\nΠώς, όμως, μπορεί μια καλοκάγαθη ψυχή που αποζητά τις απολαύσεις της ζωής να είναι προάγγελος της καταστροφής;"
    },
    "Ρένγκαρ": {
        "name": "Ρένγκαρ",
        "region": "Ιστάλ",
        "image_url": "https://cmsassets.rgpub.io/sanity/images/dsfx7636/universe/9eca7c212374e6363e336ac7323862c6e5427943-1215x717.jpg?accountingTag=LoL",
        "champ_url": "https://universe.leagueoflegends.com/el_GR/champion/rengar/",
        "lore": "Ο Ρένγκαρ είναι ένας άγριος κυνηγός Βαστάγια που λατρεύει τις συγκινήσεις που προσφέρει ο εντοπισμός και η εξόντωση επικίνδυνων πλασμάτων. Γυρίζει όλον τον κόσμο σε αναζήτηση των πιο επικίνδυνων τεράτων και ιδιαίτερα του Κα'Ζιξ, του πλάσματος από το Κενό που του έβγαλε το μάτι με τα νύχια του. Ο Ρένγκαρ δεν κυνηγά τη λεία του για να τραφεί ή για τη δόξα, αλλά μόνο και μόνο για την απόλαυση της καταδίωξης.\nΟ Ρένγκαρ κατάγεται από τους Κιλάς, μια φυλή Βαστάγια από τη Σουρίμα, που σέβεται όσο τίποτε άλλο την τιμή και τη δόξα του κυνηγιού. Ο Ρένγκαρ ήταν γιος του αρχηγού της φυλής, του Πόντζαφ, και ήταν ο πιο μικρόσωμος από όλα τα αδέρφια του. Ο Πόντζαφ πίστευε ότι ο Ρένγκαρ δεν είχε καμία ελπίδα να γίνει μεγάλος κυνηγός, λόγω του μικρού αναστήματός του. Αποφάσισε να μην δώσει σημασία στο παιδί του, σίγουρος ότι πέθαινε της πείνας.\nΚάποια στιγμή, ο νεαρός Ρένγκαρ έφυγε από τον καταυλισμό, ντροπιασμένος από την απόρριψη του πατέρα του. Πέρασε αρκετές εβδομάδες τρώγοντας σκουλήκια και φυτά για να επιβιώσει, μέχρι που μια μέρα λίγο έλειψε να βρει τον θάνατο από τη λόγχη του Μάρκον, ενός θρυλικού κυνηγού των ανθρώπων. Όταν είδε τη θλιβερή κατάσταση του Ρένγκαρ, ο κυνηγός τον λυπήθηκε και τον άφησε να ζήσει. Άλλωστε, μόνο οι πιο ισχυροί πολεμιστές των Βαστάγια μπορούσαν να τα βάλουν με τον Μάρκον.\nΟ Ρένγκαρ ακολούθησε πιστά τον Μάρκον για μήνες ολόκληρους, τρώγοντας τα πτώματα που ο κυνηγός άφηνε πίσω του. Ο Ρένγκαρ ήλπιζε ακόμα ότι κάποια μέρα θα μπορούσε να επιστρέψει στη φυλή του, για αυτό παρατηρούσε με μεγάλη προσοχή τις τεχνικές που χρησιμοποιούσε ο Μάρκον για να σκοτώνει τα θηράματά του.\nΜετά από αρκετό καιρό, ο Μάρκον βαρέθηκε να έχει πάντα ξωπίσω του τον θλιβερό απόκληρο των Κιλάς. Έβαλε το μαχαίρι του στον λαιμό του Ρένγκαρ και του είπε ότι, αν ήθελε να γίνει κυνηγός, τότε θα έπρεπε να κυνηγήσει. Πέταξε τη λεπίδα του στα χέρια του Ρένγκαρ και μετά τον κλώτσησε μέσα σε ένα λαγκάδι, όπου αναγκάστηκε να σκοτώσει για πρώτη φορά για να επιβιώσει.\nΑπό εκείνη τη στιγμή, ο Ρένγκαρ αφιέρωνε όλες τις ώρες της ημέρας στο κυνήγι, όσο άντεχε ο οργανισμός του. Γύρισε όλη τη Σουρίμα, αναζητώντας τα πιο δυνατά και επικίνδυνα θηράματα. Παρόλο που ποτέ δεν θα είχε τη σωματική διάπλαση των υπόλοιπων Κιλάς, ο Ρένγκαρ ήταν αποφασισμένος να αναπληρώσει σε αγριότητα ό,τι του έλειπε σε ύψος. Με τον καιρό, άρχισε να γίνεται συλλέκτης τροπαίων και όχι μόνο ουλών. Γυάλισε το κρανίο ενός γερακιού της άμμου μέχρι που έγινε σαν καθρέφτης. Έδεσε τα μαλλιά του με τα δόντια μιας στρίγγλας.\nΜέχρι που, κάποια στιγμή, αποφάσισε ότι είχε έρθει η ώρα να επιστρέψει στη φυλή του και να γίνει αποδεκτός ως πραγματικός κυνηγός.\nΌμως ο Πόντζαφ γέλασε με περιφρόνηση όταν είδε τον Ρένγκαρ και τα τρόπαιά του. Ανακοίνωσε σε όλη τη φυλή ότι ο Ρένγκαρ θα ήταν και πάλι ευπρόσδεκτος, μόνο αν του έφερνε το κεφάλι του θρυλικού Κα'Ζιξ, ενός τέρατος από το Κενό που δεν είχε καταφέρει κανείς να πιάσει ακόμα.\nΤυφλωμένος από την επιθυμία, ο Ρένγκαρ αφαιρέθηκε και έπεσε στην ενέδρα του πανούργου πλάσματος. Το πλάσμα του Κενού έβγαλε το μάτι του Ρένγκαρ και κατάφερε να ξεφύγει. Οργισμένος και απογοητευμένος, ο Ρένγκαρ επέστρεψε στον Πόντζαφ και παραδέχτηκε την αποτυχία του. Όπως το περίμενε, ο πατέρας του τον υποδέχτηκε με λόγια σκληρά.\nΚαθώς μιλούσε όμως ο Πόντζαφ, ο Ρένγκαρ παρατήρησε ότι όλα τα τρόπαια που στόλιζαν την καλύβα του ήταν παλιά και σκονισμένα. Ήταν φανερό ότι ο αρχηγός της φυλής δεν είχε κυνηγήσει κάποιο θήραμα εδώ και πολύ καιρό. Ο λόγος που είχε στείλει τον Ρένγκαρ να πιάσει τον Κα'Ζιξ ήταν επειδή μάλλον φοβόταν να το κάνει ο ίδιος.\nΟ Ρένγκαρ διέκοψε το λογύδριο του πατέρα του και τον αποκάλεσε δειλό. Οι περισσότεροι Κιλάς είχαν κάποιο πλεονέκτημα ενώ μεγάλωναν: ένα δυνατό σώμα ή ένα άνετο σπιτικό. Ο Ρένγκαρ, αντιθέτως, είχε καταδικαστεί να παλέψει με τον θάνατο. Έμαθε μόνος του να κυνηγάει, άλλωστε τα τρόπαια και οι ουλές που γέμιζαν το σώμα του ήταν η ζωντανή απόδειξη. Ακόμη και το χαμένο του μάτι ήταν και αυτό ένα τρόπαιο, απόδειξη ότι ο Ρένγκαρ δεν το έβαζε ποτέ κάτω, παρ' όλο που ήταν αδικημένος εκ γενετής.\nΟ Ρένγκαρ όρμησε στον πατέρα του και τον ξεκοίλιασε χωρίς κανέναν δισταγμό. Οι μεγαλύτεροι κυνηγοί της φυλής τον έστεψαν με ρόδα της φωτιάς, το σύμβολο του νέου αρχηγού.\nΌμως, ο Ρένγκαρ δεν είχε ανάγκη πλέον την αποδοχή των συγχωριανών του. Είχε ανάγκη μόνο την αδρεναλίνη που έτρεχε στις φλέβες του καθώς κυνηγούσε τη λεία του. Έφυγε από το χωριό, χωρίς καν να πάρει κάποιο τρόπαιο από το πτώμα του Πόντζαφ. Ο πατέρας του δεν ήταν κάποιος αξιόμαχος εχθρός που άξιζε κάποιο ενθύμιο. Σε αντίθεση με το πλάσμα από το Κενό που είχε προσπαθήσει να τον τυφλώσει. Αυτός ήταν ένας αντίπαλος που ήθελε να νικήσει όσο τίποτε άλλο.\nΌχι για χάρη των Κιλάς, αλλά για να ικανοποιήσει τον εαυτό του."
    },
    "Ρένεκτον": {
        "name": "Ρένεκτον",
        "region": "Σουρίμα",
        "image_url": "https://cmsassets.rgpub.io/sanity/images/dsfx7636/universe/631c08061ddf52c0b6986407c28011b4e93e5397-1215x717.jpg?accountingTag=LoL",
        "champ_url": "https://universe.leagueoflegends.com/el_GR/champion/renekton/",
        "lore": ""
    },
    "Ρίβεν": {
        "name": "Ρίβεν",
        "region": "Νόξους",
        "image_url": "https://cmsassets.rgpub.io/sanity/images/dsfx7636/universe/26bb1d87fa015cef986d05249f533426383e7198-1215x717.jpg?accountingTag=LoL",
        "champ_url": "https://universe.leagueoflegends.com/el_GR/champion/riven/",
        "lore": ""
    },
    "Ρακάν": {
        "name": "Ρακάν",
        "region": "Ιονία",
        "image_url": "https://cmsassets.rgpub.io/sanity/images/dsfx7636/universe/f5202263b1685fbaaa6aab44868ac08b53bb786b-2181x844.jpg?accountingTag=LoL",
        "champ_url": "https://universe.leagueoflegends.com/el_GR/champion/rakan/",
        "lore": "Οι Βαστάγια της φυλής Λότλαν ζούσαν κάποτε στα βάθη των αρχαίων, μαγικών δασών του νησιού Καελίν, στα ανατολικά της Ιονίας. Ήταν ένα μέρος όπου η μαγεία έρεε ελεύθερα, όπως και ο αέρας, ενώ το πέρασμα του χρόνου είχε ελάχιστη σημασία. Γι' αυτά τα ζωόμορφα πλάσματα, τα βασίλεια των θνητών έμοιαζαν με ερήμους, καθώς ήταν σχεδόν απαλλαγμένα από μαγεία. Με την πάροδο του χρόνου, αυτή η έρημος ολοένα και επεκτεινόταν, παρεισφρέοντας στις περιοχές των Βαστάγια.\nΌταν γεννήθηκε ο Ρακάν, η φυλή του βρισκόταν σε παρακμή, αλλά ποτέ του δεν εγκατέλειψε την ελπίδα.\nΌπως και οι υπόλοιποι Βαστάγια, ο Ρακάν έβλεπε ανήμπορος τους οικισμούς των ανθρώπων να εξαπλώνονται παντού, περιορίζοντας τη ροή της ελεύθερης, χαοτικής μαγείας της Ιονίας που εγγυόταν την ασφάλεια των κατοίκων τους. Πολλές φυλές έστειλαν απεσταλμένους για να διαπραγματευτούν μαζί τους, υπογράφοντας συνθήκες για την προστασία της μαγικής ενέργειας που οι Βαστάγια είχαν ανάγκη για να ζήσουν. Όμως, αυτές οι υποσχέσεις παραβιάστηκαν, ξανά και ξανά.\nΑπογοητευμένοι, οι Βαστάγια αποτραβήχτηκαν στις περιοχές τους και προσπάθησαν να κρατήσουν μακριά τον έξω κόσμο. Ο νεαρός Ρακάν είχε διαφορετική άποψη. Ο χορευτής του πολέμου πίστευε ότι οι θνητοί μπορούσαν να αλλάξουν γνώμη και να πειστούν να αφήσουν ελεύθερη την άγρια μαγεία, αν κάποιος τους έδειχνε την πραγματική της ομορφιά. Και αυτός ο «κάποιος» δεν ήταν άλλος από τον ίδιο. Γι' αυτές του τις πεποιθήσεις, χαρακτηρίστηκε μου'τακλ, δηλαδή υποστηρικτής και συνεργάτης των ανθρώπων.\nΟ Ρακάν αναγκάστηκε να εγκαταλείψει τη φυλή των Λότλαν, αποφασισμένος να διαδώσει τα τραγούδια του λαού του σε όλη την Ιονία. Ήταν ένας διασκεδαστικός τυχοδιώκτης, ένας καλλιτέχνης ευπρόσδεκτος σε οποιοδήποτε πανδοχείο ή τοπικό παζάρι, αλλά με τον καιρό συνειδητοποίησε ότι ποτέ δεν θα γινόταν κάτι περισσότερο για τους ανθρώπους. Όσο και αν μάγευε τα πλήθη με τα τραγούδια και τους χορούς του, για τους ανθρώπους θα ήταν πάντοτε ένας διασκεδαστής που η θέση του ήταν στο καπηλειό, να προσφέρει ψυχαγωγία στους μεθύστακες.\nΟ Ρακάν είχε αρχίσει να απελπίζεται, καθώς αισθανόταν ότι η ζωή του είχε φτάσει σε αδιέξοδο... μέχρι που συνάντησε τυχαία τη Ζάια, μια Βαστάγια που ανήκε κι αυτή στη φυλή των Λότλαν, στη γιορτή του θερισμού στο Βλόνκο.\nΟ Ρακάν την ξεχώρισε αμέσως μέσα στο πλήθος και τραγούδησε ένα από τα παλιά του τραγούδια, με μια σαγηνευτική ερμηνεία που έκανε όλο το ακροατήριο να κοιτά σαν μαγεμένο το πλουμιστό φτέρωμά του. Παρόλο που συνήθως δεν είχε πρόβλημα να κάνει τις γυναίκες των ανθρώπων και των Βαστάγια να τον ερωτευτούν, η συγκεκριμένη κοπέλα με το μοβ φτέρωμα κορακιού έδειχνε να μην υποκύπτει στη γοητεία του, αν και δεν έδειχνε αδιάφορη.\nΠώς μπορούσε, όμως, να του αντιστέκεται, ενώ εκείνος ξεδίπλωνε όλη του τη γοητεία; Ήταν ένας γρίφος που δεν μπορούσε να λύσει.\nΓοητευμένος, ο χορευτής του πολέμου πλησίασε τη Ζάια και τη ρώτησε για τα νέα της φυλής τους. Όταν του είπε ότι οι Λότλαν είχαν χάσει τα τελευταία εδάφη που τους είχαν απομείνει, ο Ρακάν δεν μπορούσε να συγκρατήσει την οργή του. Αυτό φάνηκε να εντυπωσιάζει επιτέλους τη Ζάια, η οποία τον διαβεβαίωσε ότι υπήρχε ακόμα ελπίδα: να λάβει μέρος, όπως και εκείνη, σε κάτι ουσιαστικό —ένα επαναστατικό κίνημα που είχε σκοπό να ανακτήσει όλα όσα είχαν χάσει οι Βαστάγια. Όχι μόνο για τους Λότλαν, αλλά για όλες τις φυλές.\nΟ Ρακάν έμεινε εμβρόντητος. Του προσφερόταν μια ευκαιρία για λύτρωση του λαού του, έναν σκοπό για τον οποίο άξιζε να θυσιάσει ακόμα και τη ζωή του. Παρακάλεσε τη Ζάια να του επιτρέψει να την ακολουθήσει και αυτή συμφώνησε —αρκεί να συνέβαλλε πραγματικά στον αγώνα.\nΚαι, όπως θα μάθαινε σύντομα η Ζάια, οι χοροί του Ρακάν ήταν εξίσου εντυπωσιακοί στη μάχη όσο και στη σκηνή. Αποκαλούσε τον εαυτό του τον καλύτερο χορευτή του πολέμου στην ιστορία των Λότλαν. Παρά τη φαινομενική αλαζονεία του, κανείς δεν μπορούσε να αμφισβητήσει τον ισχυρισμό του. Η μεγαλοπρεπής είσοδός του στο πεδίο της μάχης και τα εντυπωσιακά ακροβατικά του ζάλιζαν και παραπλανούσαν τους εχθρούς, επιτρέποντας στη Ζάια να τους σκοτώνει εύκολα με τα κοφτερά της φτερά. Σε κάθε δύσκολη περίσταση, οι δυο τους μάχονταν συγχρονισμένα, με απίστευτη αρμονία.\nΣτα ταξίδια τους, ο Ρακάν σαγηνεύτηκε από τον τρόπο με τον οποίο η Ζάια αλληλεπιδρούσε με τον κόσμο. Ήταν πάντα προετοιμασμένη, απόμακρη και συγκεντρωμένη... ενώ εκείνος ήταν αφηρημένος, φιλικός και επιπόλαιος. Αν και ο Ρακάν ξεχνούσε συχνά τα σχέδια που η Ζάια κατέστρωνε τόσο προσεκτικά, κατάφερνε πάντοτε να βγάλει την αποστολή εις πέρας, χάρη στην ικανότητά του να διαβάζει τα συναισθήματα των άλλων και να τους πείθει με τη γοητεία και την κατανόησή του. Οι δυο Βαστάγια ήταν τόσο διαφορετικοί, αλλά μαζί μπορούσαν να πετύχουν μεγάλα κατορθώματα, καθώς τα χαρίσματα του ενός συμπλήρωναν τις αδυναμίες του άλλου.\nΜετά από λίγο καιρό, ο Ρακάν δεν μπορούσε να φανταστεί τη ζωή του χωρίς τη Ζάια και ήταν ξεκάθαρο πως κι εκείνη ένιωθε το ίδιο γι' αυτόν. Οι δυο τους επισημοποίησαν τη σχέση τους κατά τη διάρκεια ενός τρομερού καβγά σε ένα πανδοχείο.\nΌμως, δεν συμφωνούσαν σε όλα. Εκείνη ζούσε σε έναν κόσμο απόλυτο, όπου οι θνητοί ήταν πάντοτε ο εχθρός τους, ενώ εκείνος ήταν πιο συμπονετικός και πίστευε ότι πολλοί από αυτούς άξιζε τον κόπο να σωθούν. Παρά τις διαφορές τους, ο Ρακάν ήταν βέβαιος ότι η αγάπη τους ήταν αρκετά ισχυρή για να αντέξει τις δοκιμασίες που θα έρχονταν.\nΗ Ζάια είχε δώσει νόημα στη ζωή του Ρακάν. Εμπνευσμένος από την αποφασιστικότητα της συντρόφου του, ο Ρακάν είναι ταγμένος ολόψυχα στη σταυροφορία της και οι δυο τους είναι έτοιμοι να πολεμήσουν μαζί για να ανακτήσουν την Πρώτη Χώρα, που δικαιωματικά ανήκει στους Βαστάγια."
    },
    "Ραμπλ": {
        "name": "Ραμπλ",
        "region": "Πόλη του μπαντλ",
        "image_url": "https://cmsassets.rgpub.io/sanity/images/dsfx7636/universe/96575d035661d8c3238a1a8f098aebefb5641862-1215x717.jpg?accountingTag=LoL",
        "champ_url": "https://universe.leagueoflegends.com/el_GR/champion/rumble/",
        "lore": "Ακόμα και για τα δεδομένα των Γιόρντλ, ο Ραμπλ ήταν πάντα μικρόσωμος και παραγκωνισμένος. Είχε συνηθίσει λοιπόν να του φέρονται υποτιμητικά. Για να επιβιώσει, αναγκάστηκε να γίνει πιο πονηρός και εύστροφος από τους υπόλοιπους. Έγινε οξύθυμος και απέκτησε τη φήμη ότι πάντα έπαιρνε εκδίκηση από όποιον τον πείραζε. Αυτό τον περιθωριοποίησε, αλλά δεν τον ένοιαζε. Του άρεσε να μαστορεύει και προτιμούσε την παρέα των μηχανημάτων ενώ πάντα βρισκόταν να ψαχουλεύει στη χωματερή.\nΉταν τόσο πασιφανής η τάση του στις μηχανές που οι καθηγητές του του πρότειναν να γραφτεί στην Ακαδημία Γιόρντλ Επιστήμης και Ανάπτυξης στο Πιλτόβερ. Εκεί θα γινόταν σίγουρα προστατευόμενος του Χάιμερντιγκερ, αλλά ο Ραμπλ αρνήθηκε να πάει. Πίστευε ότι ο Χάιμερντιγκερ και οι συνεργάτες τους είχαν «ξεπουληθεί», ότι έδιναν την ανώτερη τεχνολογία των Γιόρντλ στους ανθρώπους χωρίς αντάλλαγμα, παρά μόνο έναν καλό λόγο, ενώ τα Γιόρντλ παρέμεναν αντικείμενο εμπαιγμών.\nΌταν μια ομάδα ανθρώπων απόφοιτων από την Ακαδημία Γιόρντλ ταξίδεψαν στην πόλη του Μπαντλ για να επισκεφτούν την πατρίδα του μέντορά τους, ο Ραμπλ δεν αντιστάθηκε τον πειρασμό να σταθεί μπροστά τους, πρόσωπο με πρόσωπο (τρόπος του λέγειν). Ήθελε απλά να ρίξει μια καλή ματιά στους ανθρώπους, αλλά μετά από τέσσερις ώρες κακών επιλογών λέξεων, επέστρεψε σπίτι γεμάτος μελανιές και αίματα και στο μυαλό του αντηχούσε ακόμα ότι αποτελούσε ντροπή για τα «πνευματικά» Γιόρντλ όπως ο Χάιμερντιγκερ.\nΤο επόμενο πρωί έφυγε από την πόλη του Μπαντλ δίχως να πει λέξη και δεν εμφανίστηκε ξανά για μήνες. Όταν επέστρεψε, οδηγούσε ένα θορυβώδες, μηχανικό τερατούργημα. Το έφερε θριαμβευτικά στο κέντρο της πόλης ενώ οι περαστικοί κοιτούσαν με το στόμα ανοιχτό κι εκεί ανακοίνωσε ότι θα έδειχνε στον κόσμο ποια θα μπορούσαν να είναι τα πραγματικά επιτεύγματα της τεχνολογίας των Γιόρντλ."
    },
    "Ρεκ'σάι": {
        "name": "Ρεκ'σάι",
        "region": "Το κενό",
        "image_url": "https://cmsassets.rgpub.io/sanity/images/dsfx7636/universe/298275b2e868fb0bd93d04484e8ae523484e63ec-1215x717.jpg?accountingTag=LoL",
        "champ_url": "https://universe.leagueoflegends.com/el_GR/champion/reksai/",
        "lore": ""
    },
    "Ρελ": {
        "name": "Ρελ",
        "region": "Νόξους",
        "image_url": "https://cmsassets.rgpub.io/sanity/images/dsfx7636/universe/b7f15606fa7d091ba540cadd2b8f2c168ea740b9-1919x1038.jpg?accountingTag=LoL",
        "champ_url": "https://universe.leagueoflegends.com/el_GR/champion/rell/",
        "lore": "Αφίσες σε ολόκληρη τη Νόξους προειδοποιούν για μια επικίνδυνη εγκληματία, οπλισμένη με ένα πελώριο, στομωμένο δόρυ, καβάλα πάνω σε έναν μαγικό δαίμονα. Η παρουσία της και μόνο απειλεί την ασφάλεια όλου του έθνους. Ακόμη και μερικοί που ανήκαν στις πιο θαρραλέες βαθμίδες της Τριφαριανής Λεγεώνας είχαν αρχίσει να ανησυχούν ότι θα τους έστελναν να την καταδιώξουν, βρίσκοντας έτσι σχεδόν βέβαιο θάνατο.\nΤι είδους τέρας μπορεί να κρύβεται πίσω από τέτοια ειδεχθή, ανεξέλεγκτη καταστροφή;\nΗ απλή απάντηση είναι ένα δεκαεξάχρονο κορίτσι.\nΗ σύνθετη είναι κάποιος ασυγχώρητος.\nΗ Ρελ ήταν ξεχωριστή από τη στιγμή που γεννήθηκε και η μοίρα της ήταν να υποφέρει λόγω αυτού. Κόρη ενός Νοξιανού πεζικάριου και κληρονόμος ενός ξεπεσμένου οίκου ευγενών, δεν απολάμβανε ούτε τα ευεργετήματα του πλούτου ούτε την επιτηδευμένη ανατροφή που συνηθιζόταν για τα παιδιά των κατώτερων αριστοκρατικών τάξεων. Ωστόσο, οι γονείς της είχαν μεγάλα σχέδια: να διαμορφώσουν τον χαρακτήρα της με τέτοιο τρόπο, ώστε αυτή να συντρίψει το πυκνό πολιτικό τοπίο της Νόξους. Η μητέρα της Ρελ έλεγε πάντοτε: «Η αριστεία μετριέται με θυσίες.»\nΗ Ρελ γινόταν όλο και πιο δυστυχισμένη όσο περνούσε ο καιρός και αυτό πυροδότησε κάτι μοναδικό μέσα της —μια μαγεία που δεν είχε δει κανείς εδώ και αιώνες: την ικανότητα να χειρίζεται το μέταλλο. Για τους γονείς της Ρελ, αυτό ήταν κάτι που έπρεπε να εκμεταλλευτούν —για το καλό της Ρελ, βέβαια! Προσπάθησαν χωρίς επιτυχία να την κάνουν να μαθητεύσει δίπλα σε πολλούς πανίσχυρους μάγους που θα μπορούσαν να βοηθήσουν την κόρη τους, ώστε αυτή να εισέλθει στην πολιτική ή στρατιωτική ελίτ.\nΚάποιος άλλος, όμως, παρατήρησε τη μαγεία που έκρυβε το νεαρό κορίτσι. Βλέποντας στη Ρελ το όπλο που θα μπορούσε να αντιμετωπίσει μια μέρα τον πιο μισητό και παλιό εχθρό της Νόξους, μια χλωμή γυναίκα επισκέφθηκε την οικογένεια προτείνοντας μια σκοτεινή συμφωνία. Η Ρελ σύντομα έγινε η καλύτερη μαθήτρια μιας πολύ ξεχωριστής ακαδημίας, μακριά από την πρωτεύουσα και τα αδιάκριτα βλέμματα του συμβουλίου. Αν και σπάνια επισκέπτονταν το καινούργιο οικοτροφείο της, η μητέρα και ο πατέρας της φαίνονταν εξαιρετικά περήφανοι και αισιόδοξοι για το μέλλον της κόρης τους.\nΦαινόταν, τουλάχιστον για λίγο, ότι ίσως η Ρελ γινόταν αγαπητή τελικά.\nΤότε, ξεκίνησε ο πραγματικός εφιάλτης.\nΗ Ρελ αναγκάστηκε αρχικά να αναμετρηθεί με έναν άλλο μαθητή όταν εκείνη ήταν οκτώ χρόνων και μετά, ένα είδος μαγικού συμβόλου ενώθηκε με επώδυνο τρόπο με το χέρι της, ενισχύοντας τις δυνάμεις της για να γίνει ακόμη πιο ισχυρή. Ωστόσο, αν και αυτό χαρακτηρίστηκε ως πρακτική εξάσκηση, η Ρελ δεν ξαναείδε ποτέ το αγόρι. Δεν ξαναείδε ποτέ κανέναν από τους αντιπάλους της.\nΚάθε μέρα, γινόταν όλο και πιο ισχυρή, ακονίζοντας τη μαγεία της για τις πολεμικές αναμετρήσεις. Το σώμα της καλύφθηκε με σύμβολα που ενίσχυαν τις μαγικές της ικανότητες, φτάνοντάς τες σε αδιανόητα ύψη. Με τον καιρό, μπορούσε να αντλήσει μια φλέβα ακατέργαστου μεταλλεύματος από τα βάθη της γης, να στριφογυρίσει τους τοίχους μετατρέποντάς τους σε θανάσιμα όπλα και να θερμάνει την πανοπλία του αντιπάλου σε τέτοιο βαθμό, ώστε αυτή να καταρρεύσει και να τον συντρίψει. Όμως οι εκπαιδευτές της επιθυμούσαν ακόμη περισσότερα από εκείνη, έχοντας όλοι την ελπίδα ότι η Ρελ θα γινόταν η πιο ισχυρή στρατιώτης που είχε γνωρίσει ποτέ η αυτοκρατορία.\nΌταν έγινε δεκαέξι χρόνων, μετά από μια ιδιαίτερα βάρβαρη μονομαχία, είχε πλέον κουραστεί. Η Ρελ παραμέρισε τους εκπαιδευτές της, άνοιξε δρόμο ανάμεσα στους φύλακες και ξερίζωσε τις πόρτες μιας απαγορευμένης πτέρυγας της ακαδημίας, ανακαλύπτοντας την πραγματική φύση της σχολής της: Κάθε αντίπαλος που είχε νικήσει είχε εκμηδενιστεί —η μαγεία όλων τους είχε εξαχθεί με τη βία από μέσα τους και είχε τοποθετηθεί στα σύμβολα που κάλυπταν το σώμα της Ρελ. Είχαν καταντήσει απαθείς μαριονέτες, κενές από αναμνήσεις. Αυτό ήταν το τίμημα της δύναμής της και δεν θα μπορούσε να το επιστρέψει ποτέ.\nΚαι το χειρότερο ήταν ότι η διευθύντρια που επέβλεπε τις επεμβάσεις ήταν η ίδια η μητέρα της Ρελ. Όλα αυτά είχαν γίνει για τη Ρελ, είπε εκείνη. Εξάλλου... η αριστεία μετριέται με θυσίες.\nΗ Ρελ εξαγριώθηκε.\nΓια τα λίγα άτομα από τη σχολή που επέζησαν από τη διαφυγή της από την ακαδημία, ήταν σαν να άνοιξε η γη στα δύο, σχηματίζοντας έναν στριφογυριστό ανεμοστρόβιλο από αιχμηρά βράχια. Το κτίριο σκίστηκε, σχηματίζοντας μια αδιαπέραστη μαύρη πανοπλία γύρω από τη Ρελ, ενώ εκείνη συνέτριβε όσους στέκονταν μπροστά της, ισοπεδώνοντας έμπειρους στρατιώτες με μια λόγχη πιο βαριά κι από βουνό. Ξεπροβάλλοντας από τη μπροστινή πύλη πάνω σε ένα άλογο φτιαγμένο από κυματιστό σίδερο, οδήγησε όσους περισσότερους συμμαθητές της μπορούσε στην ελευθερία —αφήνοντας το Ρόδο να χιμά μέσα στο κτίριο, στην προσπάθειά του να ανακτήσει το Μηδέν και να σβήσει κάθε ίχνος από όσα είχε κάνει ο οργανισμός.\nΉταν πολύ αργά όμως. Αρκετά σύντομα, τα μέλη της σχολής που επέζησαν άρχισαν να πεθαίνουν σε ολοένα και πιο δημόσια θέα, ενώ το Μηδέν δεν μπορούσε να κρατηθεί πια μυστικό.\nΗ Ρελ αποτελούσε πλέον απειλή για τη Νόξους, αλλά όχι με τον τρόπο που διακηρύσσουν τα φυλλάδια. Είναι η αυτοαποκαλούμενη υπερασπίστρια των θυμάτων, γεμάτη ανεξέλεγκτη οργή, δεν εμπιστεύεται κανέναν και δεν δείχνει κανένα έλεος στην ηγεσία που έκανε τα στραβά μάτια σε τόσα χρόνια πόνου και κατάχρησης. Όχι επειδή η αυτοκρατορία ευθυνόταν η ίδια για αυτό, αλλά επειδή απλώς τα μέλη παρατηρούσαν χωρίς να κάνουν τίποτα.\nΚαβάλα στο σιδερένιο άλογό της, η Ρελ έχει ως στόχο να καταστρέψει εξ ολοκλήρου τη Νόξους και να σώσει παιδιά που, όπως αυτή, επέζησαν από την Ακαδημία του Μαύρου Ρόδου.\nΤίποτα στον κόσμο δεν μπορεί να τη σταματήσει."
    },
    "Ρενάτα γκλασκ": {
        "name": "Ρενάτα γκλασκ",
        "region": "Ζάουν",
        "image_url": "https://cmsassets.rgpub.io/sanity/images/dsfx7636/universe/74f48d016cce3f38f35d3c165ac2847c22a643ef-1920x1080.jpg?accountingTag=LoL",
        "champ_url": "https://universe.leagueoflegends.com/el_GR/champion/renataglasc/",
        "lore": ""
    },
    "Σάιλας": {
        "name": "Σάιλας",
        "region": "Ντεμάσια",
        "image_url": "https://cmsassets.rgpub.io/sanity/images/dsfx7636/universe/e653368823aa1fbaf7955ce92bca15a81abc8440-1920x1190.jpg?accountingTag=LoL",
        "champ_url": "https://universe.leagueoflegends.com/el_GR/champion/sylas/",
        "lore": "Ο Σάιλας από το Ντρέγκμπορν ήταν ένας μάγος γεννημένος σε μια φτωχή οικογένεια της Ντεμάσια, άρα το μέλλον του ήταν μάλλον προδιαγεγραμμένο —και καθόλου ευοίωνο. Παρά τη χαμηλή κοινωνική τους θέση, οι γονείς του ήταν αφοσιωμένοι στα ιδανικά της πατρίδας τους. Όταν ανακάλυψαν ότι ο γιος τους ήταν «μολυσμένος» με μαγικές δυνάμεις, τον έπεισαν να παραδοθεί στους Κυνηγούς Μάγων του βασιλείου.\nΟ Σάιλας είχε την ικανότητα να διαισθάνεται τη μαγεία και οι Κυνηγοί Μάγων συνειδητοποίησαν αμέσως πόσο χρήσιμος θα ήταν στον εντοπισμό άλλων μάγων που ζούσαν ανάμεσα στους πολίτες. Για πρώτη φορά στη ζωή του, το αγόρι αισθάνθηκε ότι είχε κάποιο μέλλον και δέχτηκε πρόθυμα να χρησιμοποιήσει τα χαρίσματά του στην υπηρεσία της πατρίδας του. Ήταν υπερήφανος που είχε καταφέρει να ξεφύγει από τη φτώχεια, αλλά τον βασάνιζε η μοναξιά, καθώς οι Κυνηγοί Μάγων δεν του επέτρεπαν τις συναναστροφές με άλλα άτομα, πέρα από τα μέλη του τάγματος.\nΜέσα από τη δουλειά του, ο Σάιλας συνειδητοποίησε ότι η μαγεία ήταν πολύ πιο διαδεδομένη στην Ντεμάσια από όσο άφηναν να εννοηθεί οι αρχές του βασιλείου. Διαισθανόταν ίχνη μαγείας ακόμα και ανάμεσα στους πλούσιους και διάσημους… πολλοί από τους οποίους ήταν δημοσίως οι πιο φανατικοί πολέμιοι των μάγων. Όμως, ενώ οι φτωχοί τιμωρούνταν ανελέητα για την «πάθησή» τους, το —κατά τα άλλα— μακρύ χέρι του νόμου έμοιαζε να μην αγγίζει τα μέλη της υψηλής κοινωνίας. Αυτή η υποκρισία δημιούργησε το εύφορο έδαφος μέσα στο οποίο φύτρωσαν οι πρώτοι σπόροι αμφιβολίας στο μυαλό του Σάιλας.\nΑυτοί οι σπόροι άνθισαν πλήρως όταν ο Σάιλας βρέθηκε στο επίκεντρο ενός θανατηφόρου, μοιραίου συμβάντος. Ενώ ταξίδευε μαζί με άλλους δύο Κυνηγούς Μάγων, ο Σάιλας συνάντησε έναν μάγο που ζούσε κρυφά στην ύπαιθρο. Όταν διαπίστωσε ότι ο μάγος ήταν ένα μικρό κορίτσι, ο Σάιλας τη λυπήθηκε. Στην προσπάθειά του να προστατεύσει το παιδί από τους Κυνηγούς Μάγων, ο Σάιλας άγγιξε το δέρμα της άθελά του. Η μαγεία του κοριτσιού πλημμύρισε το σώμα του Σάιλας —όμως, αντί να τον σκοτώσει, απελευθέρωσε από τα χέρια του μια ανεξέλεγκτη έκρηξη. Ούτε ο ίδιος γνώριζε ότι είχε αυτό το χάρισμα, αλλά είχε προκαλέσει τον θάνατο τριών ατόμων, μεταξύ των οποίων και του εκπαιδευτή του.\nΒέβαιος ότι θα τον καταδίκαζαν ως δολοφόνο, ο Σάιλας αποφάσισε να το βάλει στα πόδια και πολύ γρήγορα έγινε ένας από τους πιο διαβόητους μάγους στην Ντεμάσια. Όταν οι Κυνηγοί Μάγων τον έπιασαν επιτέλους, δεν έδειξαν κανένα έλεος.\nΠαρά το νεαρό της ηλικίας του, τον καταδίκασαν σε ισόβια κάθειρξη.\nΤον πέταξαν στα βαθύτερα μπουντρούμια του αρχηγείου των Κυνηγών Μάγων και τον παράτησαν στη μοίρα του, αφού τον έδεσαν με βαριές αλυσίδες από πετρικίτη, που καταπολεμά τη μαγεία. Ανήμπορος να δει πέρα από το σκοτεινό κελί του χωρίς τη μαγική του όραση, η καρδιά του έγινε σκληρή σαν την πέτρα της ανήλιαγης φυλακής του. Ονειρευόταν καθημερινά τη στιγμή που θα έπαιρνε εκδίκηση από εκείνους που τον είχαν κλείσει εκεί μέσα.\nΜετά από δεκαπέντε άθλια χρόνια, μια νεαρή εθελόντρια από το τάγμα των Πεφωτισμένων άρχισε να τον επισκέπτεται τακτικά. Το όνομά της ήταν Λουξάνα. Ακόμη και με τις αλυσίδες που φορούσε, ο Σάιλας κατάλαβε αμέσως ότι έκρυβε μέσα της ένα πανίσχυρο μαγικό χάρισμα. Αυτό το τρομερό μυστικό δημιούργησε ανάμεσά τους μια ασυνήθιστη, αλλά ισχυρή συμπάθεια. Η Λουξ ζήτησε από τον Σάιλας να τη βοηθήσει να ελέγξει τη μαγεία της και, σε αντάλλαγμα, μοιράστηκε μαζί του τις γνώσεις της για τον κόσμο έξω από το κελί του και του έφερνε τα βιβλία που της ζητούσε.\nΌταν είχε κερδίσει πλήρως την εμπιστοσύνη της, ο Σάιλας έπεισε την κοπέλα να φέρει κρυφά έναν απαγορευμένο μαγικό τόμο στο κελί του: τα αυθεντικά χειρόγραφα του μεγάλου γλύπτη Ντούραντ που φημιζόταν για τα περίτεχνα έργα του από πετρικίτη.\nΤο βιβλίο βοήθησε τον Σάιλας να κατανοήσει τα βαθύτερα μυστικά του μοναδικού αυτού υλικού. Ο πετρικίτης ήταν το θεμέλιο της άμυνας της Ντεμάσια κατά της βλαβερής μαγείας, αλλά δεν αποδυνάμωνε τη μαγεία, όπως πίστευαν οι περισσότεροι, αντιθέτως, την απορροφούσε.\nΕφόσον ο πετρικίτης αποθήκευε μέσα του την ισχύ της μαγείας, τότε μήπως υπήρχε κάποιος τρόπος για να την απελευθερώσει…;\nΤο μόνο που χρειαζόταν ήταν μια πηγή μαγείας. Μια πηγή όπως η Λουξ.\nΌμως, η κοπέλα δεν επισκέφτηκε ποτέ ξανά τον Σάιλας. Η οικογένειά της, οι πανίσχυροι Στεμματοφύλακες, είχαν μάθει για τη σχέση της νεαρής κοπέλας με τον επικίνδυνο κατάδικο και ήταν εξοργισμένοι που είχε παραβεί τον νόμο για να τον βοηθήσει. Η οικογένεια άσκησε την επιρροή της για να εκτελεστεί ο Σάιλας, χωρίς καμία εξήγηση.\nΌταν τον οδήγησαν στο ικρίωμα, η Λουξ παρακάλεσε να του χαρίσουν τη ζωή, αλλά κανείς δεν της έδωσε σημασία. Όταν ο δήμιος πήγε να την απομακρύνει για να εκτελέσει τον κατάδικο, ο Σάιλας κατάφερε να αγγίξει τη Λουξ με τις αλυσίδες του. Όπως είχε προβλέψει, οι αλυσίδες απορρόφησαν τη δύναμή της και τώρα όλη αυτή η μαγεία ήταν στη διάθεσή του. Ο Σάιλας απελευθέρωσε την κλεμμένη μαγεία σε μια τρομερή έκρηξη που άφησε ζωντανή μόνο την τρομοκρατημένη νεαρή Στεμματοφύλακα.\nΟ Σάιλας απέδρασε από το αρχηγείο των Κυνηγών Μάγων όχι ως φυγάς, αλλά ως ζωντανό σύμβολο των ταπεινωμένων και καταφρονεμένων σε όλη την Ντεμάσια. Στα μυστικά ταξίδια του σε όλο το βασίλειο, κατάφερε να συγκεντρώσει ένα πλήθος από πολλούς εξόριστους μάγους. Όμως, μάλλον γνώριζε από την αρχή ότι ακόμα και η συνδυασμένη τους δύναμη δεν θα ήταν αρκετή για να ανατρέψει τη βασιλεία.\nΓι' αυτόν τον λόγο, ο Σάιλας αποφάσισε να οργανώσει μια αποστολή με μερικές άμαξες φορτωμένες με εμπορεύματα και τους πιο έμπιστους ακόλουθούς του και να ταξιδέψει στις παγωμένες τούνδρες του Φρέλιορντ.\nΕκεί αναζητά νέους συμμάχους και την αρχέγονη φυσική μαγεία που αναφέρουν οι αρχαίοι τόμοι, ώστε να μπορέσει να επιστρέψει στην Ντεμάσια και να ισοπεδώσει μια για πάντα το καταπιεστικό καθεστώς που έκανε τον ίδιο και τους υπόλοιπους μάγους να υποφέρουν για τόσο καιρό."
    },
    "Σάιον": {
        "name": "Σάιον",
        "region": "Νόξους",
        "image_url": "https://cmsassets.rgpub.io/sanity/images/dsfx7636/universe_live/718640b1b39f711e775596ec5d09a31fdd95820e-1215x717.jpg?accountingTag=LoL",
        "champ_url": "https://universe.leagueoflegends.com/el_GR/champion/sion/",
        "lore": ""
    },
    "Σάκο": {
        "name": "Σάκο",
        "region": "Γη των ρούνων",
        "image_url": "https://cmsassets.rgpub.io/sanity/images/dsfx7636/universe/499c2b9a55b61f4fe9f400ec6b5f456eabe57983-1215x717.jpg?accountingTag=LoL",
        "champ_url": "https://universe.leagueoflegends.com/el_GR/champion/shaco/",
        "lore": "Οι περισσότεροι πιστεύουν ότι ο θάνατος δεν είναι αστείος. Και έχουν δίκιο, βέβαια. Για τον Σάκο, όμως, ο θάνατος είναι το πιο αστείο πράγμα του κόσμου. Είναι ένας ψυχρός δολοφόνος - αλλά ταυτόχρονα και ένας γελωτοποιός. Κι όμως, δεν έχει χάσει τα λογικά του. Απλά αστειεύεται... μέχρι θανάτου. Και αν τα αστεία του κοστίσουν τη ζωή κάποιου άλλου, αυτό του φαίνεται ακόμα πιο αστείο, συμπληρώνοντας έναν αέναο κύκλο γέλιου και αίματος. Η μορφή που έχει γίνει πια γνωστή ως ο Δαιμονικός Γελωτοποιός, αποτελεί ένα αίνιγμα. Δεν συμφωνούν όλοι σχετικά με την προέλευσή του και ο Σάκο δεν αποκαλύπτει ιδιαίτερες λεπτομέρειες. Μια θεωρία που επικρατεί είναι ότι ο Σάκο δεν είναι από την Γη των Ρούνων- ότι είναι ένα πλάσμα που ήρθε από έναν σκοτεινό και διεστραμμένο κόσμο μετά από κάποια επίκληση. Άλλοι πάλι πιστεύουν ότι είναι η δαιμονική ενσάρκωση των σκοτεινών ορμών της ανθρωπότητας και επομένως, δεν ακούει στη λογική. Η πιο πιθανή θεωρία είναι ότι ο Σάκο είναι ένας πληρωμένος δολοφόνος που, μέχρι να βρει δουλειά, απλά περνάει την ώρα του με τις τρέλες του. Το μόνο βέβαιο είναι ότι ο Σάκο είναι παμπόνηρος, καθώς καταφέρνει πάντα να ξεφεύγει από τις αρχές που τον αναζητούν κάθε φορά που διαπράττει μία από τις φρικαλέες φάρσες του. Τέτοιες ιστορίες ίσως διασκεδάζουν τους κατοίκους του Βάλοραν, αλλά φαίνεται παράλογο που μια τέτοια παράνομη φυσιογνωμία παραμένει ελεύθερη.\nΌποια κι αν είναι η αληθινή του ιστορία, ο Σάκο είναι μια τρομακτική, άπιαστη φιγούρα που εμφανίζεται συχνά στα μέρη που κυριαρχούν η τρέλα και το χάος."
    },
    "Σέννα": {
        "name": "Σέννα",
        "region": "Γη των ρούνων",
        "image_url": "https://cmsassets.rgpub.io/sanity/images/dsfx7636/universe/7b4fb4db8e95126fb6c5a6a8ba6d181523992b4a-1900x1121.jpg?accountingTag=LoL",
        "champ_url": "https://universe.leagueoflegends.com/el_GR/champion/senna/",
        "lore": ""
    },
    "Σίβιρ": {
        "name": "Σίβιρ",
        "region": "Σουρίμα",
        "image_url": "https://cmsassets.rgpub.io/sanity/images/dsfx7636/universe/0c05de7cba9f8cfbfab361a10d8719e36ee69fb1-1215x717.jpg?accountingTag=LoL",
        "champ_url": "https://universe.leagueoflegends.com/el_GR/champion/sivir/",
        "lore": "Η Σίβιρ έμαθε από μικρή πόσο σκληρή μπορεί να γίνει η ζωή στις ερήμους της Σουρίμα. Όταν έχασε την οικογένειά της σε μια επιδρομή των Κθάον, μιας από τις πιο αιμοδιψείς φυλές της Μεγάλης Σάι, το μικρό κορίτσι, όπως και άλλα ορφανά της περιοχής, αναγκάστηκε να κλέβει φαγητό από τα παζάρια των γύρω οικισμών για να επιβιώσει ή να διακινδυνεύει τη ζωή της σε θαμμένα, αρχαία ερείπια προκειμένου να βρει αντικείμενα αξίας που θα μπορούσε να πουλήσει. Τα παιδιά εξερευνούσαν μισογκρεμισμένες σήραγγες και ξεχασμένες κρύπτες, ψάχνοντας να βρουν οτιδήποτε θα μπορούσε να έχει αξία και πολλές φορές πάλευαν μεταξύ τους για τα καλύτερα ευρήματα.\nΗ Σίβιρ έκανε τον οδηγό στα άλλα παιδιά, αλλά συνήθως δεν μπορούσε να κρατήσει τους λιγοστούς θησαυρούς που έβρισκε στα ερείπια. Σε μία από αυτές τις αυτοσχέδιες ανασκαφές, η Σίβιρ έπεσε θύμα ληστείας από τη Μύρα, την υποτιθέμενη φίλη της. Η νεαρή Σίβιρ ορκίστηκε ότι δεν θα άφηνε ποτέ ξανά κανέναν να την προδώσει και αποφάσισε να προσφέρει τις υπηρεσίες της σε μια ομάδα μισθοφόρων με αρχηγό τη φημισμένη πολεμίστρια Ίχα Ζιχάρο. Η νεαρή κοπέλα ανέλαβε αρχικά τον ρόλο του οδηγού και του κουβαλητή για την ομάδα, αλλά οι μισθοφόροι την εκπαίδευσαν και στη χρήση των όπλων.\nΗ Σίβιρ έδειξε εντυπωσιακό ταλέντο στην εκπαίδευση, κερδίζοντας την εύνοια της Ζιχάρο, η οποία την έκανε υπαρχηγό της. Όμως η Σίβιρ δεν ξέχασε ποτέ ότι η αυταρχική αρχηγός της ομάδας έπαιρνε πάντα τη μερίδα του λέοντος, τόσο σε δόξα, όσο και σε λάφυρα… παρόλο που πολλές φορές η ομάδα όφειλε την επιτυχία της στις έξυπνες μεθόδους της Σίβιρ. Με την υποστήριξη των υπόλοιπων μισθοφόρων, η Σίβιρ αποφάσισε να διεκδικήσει τη θέση του αρχηγού από την άλλοτε προστάτιδά της. Η Σίβιρ κατάφερε να νικήσει τη Ζιχάρο, αλλά δεν ήθελε να τη σκοτώσει, γι' αυτό την παράτησε στην τύχη της καταμεσής της ερήμου.\nΚαθώς περνούσαν τα χρόνια, η Σίβιρ και οι νέοι της σύντροφοι έγιναν οι πιο διαβόητοι μισθοφόροι της Σουρίμα. Δεν υπήρχε αποστολή που δεν δέχονταν να αναλάβουν, αρκεί η αμοιβή να ήταν αντάξια του κινδύνου. Μία από αυτές τις αποστολές ήταν και η αναζήτηση μιας λεπίδας γνωστής ως «Χάλικαρ» για λογαριασμό ενός ευπατρίδη από τη Νασραμαέ. Με τη βοήθεια της προσωπικής του φρουράς, η Σίβιρ αναζήτησε τη λεπίδα για πολλούς μήνες, μέχρι που τελικά τη βρήκε στη σαρκοφάγο κάποιου ήρωα της αρχαίας αυτοκρατορίας της Σουρίμα.\nΌταν έπιασε το όπλο στα χέρια της, κατάλαβε αμέσως ότι ήταν ένας σπάνιος θησαυρός, ένα πανίσχυρο όπλο που κατασκευάστηκε σε μια αλλοτινή, ξεχασμένη εποχή με μαγεία και ευφυΐα. Η Σίβιρ θαμπώθηκε από το μεγαλοπρεπές όπλο και από το πόσο φυσικά το αισθανόταν στο χέρι της. Όταν ο αρχηγός της φρουράς απαίτησε να επιστρέψουν το όπλο στον αφέντη του, η Σίβιρ πέταξε το όπλο με απίστευτη επιδεξιότητα, αποκεφαλίζοντας στη στιγμή τον αρχηγό και άλλους τρεις άντρες που βρίσκονταν πίσω του. Αποφασισμένη να κρατήσει το όπλο, βγήκε από τον τάφο σφάζοντας όποιον έβρισκε μπροστά της.\nΣύντομα, η φήμη της Σίβιρ εξαπλώθηκε πέρα από τις ερήμους της Σουρίμα. Όταν οι Νοξιανοί αποφάσισαν να προελάσουν στον Νότο από τα λιμάνια τους στις βόρειες ακτές της Σουρίμα, η Σίβιρ βρέθηκε υπό τις διαταγές της Κασσιόπης, της μικρότερης κόρης του Στρατηγού Ντι Κουτώ, η οποία την προσέλαβε για να την οδηγήσει στους θησαυρούς της χαμένης πρωτεύουσας της Σουρίμα. Οι κατακόμβες της αρχαίας πόλης ήταν γεμάτες με θανατηφόρες παγίδες και πολλοί από τους μισθοφόρους της Σίβιρ έχασαν τη ζωή τους. Όμως η Κασσιόπη αρνήθηκε να εγκαταλείψουν την αποστολή και να γυρίσουν πίσω.\nΌταν έφτασαν στα έγκατα του τάφου, είδαν να ορθώνεται μπροστά τους μια πελώρια πύλη, περιστοιχισμένη από πέτρινα αγάλματα και ανάγλυφα που απεικόνιζαν τους πανίσχυρους θεούς-πολεμιστές μιας άλλης εποχής. Η Σίβιρ ένιωσε το αίμα της να βράζει. Οι αρχαίοι ήρωες με τα κεφάλια ζώων ασκούσαν μια παράξενη γοητεία επάνω της και η μισθοφόρος ξεχάστηκε για λίγο καθώς περιεργαζόταν τα ανάγλυφα με τα κατορθώματά τους και τις μάχες τους με τα τέρατα από τα έγκατα της γης.\nΌμως η Κασσιόπη επωφελήθηκε από την έλλειψη προσοχής της Σίβιρ και τη μαχαίρωσε πισώπλατα.\nΗ Σίβιρ σωριάστηκε στο έδαφος με φρικτούς πόνους και το αίμα της έβαψε την άμμο. Η Κασσιόπη πήρε το Χάλικαρ από τα χέρια της Σίβιρ και ξεκλείδωσε με αυτό την πύλη του τάφου, ενεργοποιώντας άθελά της τη μαγική κατάρα που τον προστάτευε. Στα πρόθυρα του θανάτου, η Σίβιρ είδε ένα πέτρινο ερπετό να ζωντανεύει μπροστά στα μάτια της και να ψεκάζει το δέρμα της Κασσιόπης με το καυστικό δηλητήριό του. Λίγο πριν την εγκαταλείψουν οι αισθήσεις της, η μισθοφόρος άκουσε τους βρυχηθμούς των οργισμένων θεών που απελευθερώθηκαν από τον τάφο για να βαδίσουν ξανά στη γη, ανάμεσα στους θνητούς…\nΌμως, η μοίρα είχε κι άλλα σχέδια για τη Σίβιρ.\nΧωρίς να το γνωρίζει, είχε στο αίμα της τα τελευταία ίχνη μιας αρχαίας, βασιλικής γενιάς. Όταν συνήλθε, είδε σκυμμένο επάνω της τον Αζίρ να περιποιείται τις πληγές της. Δεν υπήρχε αμφιβολία —ήταν ο ίδιος ο τελευταίος ηγέτης της αυτοκρατορίας που του είχαν απαρνηθεί την Εξύψωση και είχε χαθεί στον θρύλο. Το αίμα της είχε αφυπνίσει το πνεύμα του μετά από τρεις χιλιάδες χρόνια, ολοκληρώνοντας την τελετή και δίνοντάς του την ουράνια δύναμη ενός θεού-αυτοκράτορα. Εκεί, στην Όαση της Αυγής, ο αυτοκράτορας έπλυνε το θανάσιμο τραύμα της Σίβιρ με τα ιαματικά νερά της ιερής λίμνης και αυτό δεν επουλώθηκε απλώς, αλλά εξαφανίστηκε εντελώς.\nΗ Σίβιρ είχε ακούσει τις ιστορίες για τον Αζίρ και τις προφητείες για την επιστροφή του, αλλά νόμιζε ότι ήταν δεισιδαιμονίες που τις πίστευαν μόνο οι αφελείς. Όμως, δεν μπορούσε να αρνηθεί αυτό που συνέβαινε μπροστά στα μάτια της. Η γη άνοιξε στα δύο και τεράστιες στήλες σκόνης ορθώθηκαν στην αέρα καθώς η αρχαία πόλη της Σουρίμα αναδύθηκε από τον τάφο της. Στο υψηλότερο σημείο της, δέσποζε ένας πελώριος χρυσός δίσκος που αντανακλούσε τις αχτίδες του ηλίου. Συγκλονισμένη με αυτό που είδε να συμβαίνει, η Σίβιρ άρπαξε το Χάλικαρ και το έβαλε στα πόδια.\nΠερισσότερο από οτιδήποτε άλλο, ήθελε να επιστρέψει στην προηγούμενη ζωή της, όμως βρέθηκε μπλεγμένη σε παιχνίδια εξουσίας που οι περισσότεροι θνητοί δεν μπορούσαν να συλλάβουν. Στην πόλη της Βεκάουρα συνάντησε ένα άλλο Εξυψωμένο ον —τον απελεύθερο μάγο Ζέραθ, ο οποίος τώρα έχει βάλει σκοπό της ζωής του να εξαφανίσει μια για πάντα τον Αζίρ και τους απογόνους του— αλλά με τη βοήθεια του σοφού Νάσους και της Τάλια, μιας νεαρής μάγισσας της γης, η Σίβιρ κατάφερε να βγει ζωντανή και από αυτήν τη δοκιμασία.\nΚαι τώρα έχει έρθει ο καιρός να επιλέξει η ίδια το μονοπάτι που θέλει να ακολουθήσει: να αποδεχτεί το πεπρωμένο της ή να δημιουργήσει το δικό της στις απατηλές ερήμους της Σουρίμα."
    },
    "Σίντρα": {
        "name": "Σίντρα",
        "region": "Ιονία",
        "image_url": "https://cmsassets.rgpub.io/sanity/images/dsfx7636/universe/f292e53a2a59925e3c10bc4ee9917f92d35aec03-1920x1080.jpg?accountingTag=LoL",
        "champ_url": "https://universe.leagueoflegends.com/el_GR/champion/syndra/",
        "lore": "Όταν ήταν παιδί στο Ναβόρι, η Σίντρα δεν μπορούσε να εστιάσει εύκολα την προσοχή της. Μπορούσε να χαζεύει με τις ώρες το μαγευτικό παιχνίδισμα του φωτός στα νερά μιας λιμνούλας ή τα ίχνη που άφηναν πίσω τους τα ζαχαροσκάθαρα που ανέβαιναν στον τοίχο. Κάθε φορά που ξεχνούσε να κάνει τις δουλειές της στο σπίτι, η μητέρα της τη μάλωνε αυστηρά για την αφηρημάδα της. Η οικογένειά της κατηγορούσε τη Σίντρα ακόμα και όταν ξίνιζε το γάλα ή για κάθε άλλη μικρή αναποδιά που συνέβαινε.\nΟ Έβαρντ, ο μεγαλύτερος αδερφός της, την πείραζε περισσότερο από όλους. Όταν δεν άντεχε άλλο, η Σίντρα έτρεχε να κρυφτεί στην αγαπημένη της κρυψώνα, την Ιτιά-φάντασμα, ένα δέντρο ιερό για τους κατοίκους του χωριού της. Καθόταν μόνη της για ώρες ολόκληρες και ψιθύριζε τα παράπονά της στο δέντρο για παρηγοριά. Ένα ζεστό βραδάκι, ο Έβαρντ και οι φίλοι του την ακολούθησαν χωρίς να το καταλάβει. Έβαλαν τα γέλια όταν την είδαν να κλαίει. Η Σίντρα ένιωθε την ντροπή και την οργή να φουντώνουν μέσα της, αλλά προσπάθησε να μην δώσει σημασία στις προσβολές τους μέχρι που ένα από τα παιδιά πέταξε μια χούφτα χώμα στο κεφάλι της.\nΗ Σίντρα δεν μπόρεσε να συγκρατήσει άλλο τα συναισθήματά της. Ο θυμός που μάζευε μέσα της εξερράγη με τη μορφή σκοτεινών, λαμπερών μαγικών σφαιρών, βαριές σαν τον πόνο που δηλητηρίαζε την καρδιά της.\nΔεν είχε δώσει άλλα δείγματα τέτοιων ικανοτήτων μέχρι εκείνη τη στιγμή. Οι σφαίρες της άστραψαν με εκρηκτική ισχύ σαν μαργαριτάρια αρνητικής ενέργειας και άρχισαν να απορροφούν την πνευματική μαγεία από τον κόσμο γύρω της, στερώντας το ιερό δέντρο από τη ζωτική του ενέργεια. Ο Έβαρντ και οι φίλοι του οπισθοχώρησαν γεμάτοι τρόμο καθώς το αρχαίο δέντρο παραμορφώθηκε μπροστά στα μάτια τους κι ο φλοιός του πήρε ένα χρώμα μαύρο σαν πίσσα.\nΜε τον θάνατο της Ιτιάς-φάντασμα, οι χωρικοί φοβήθηκαν ότι είχαν χάσει τον δεσμό τους με το Πνεύμα της Ιονίας και έριξαν το φταίξιμο στην οικογένεια της Σίντρα. Η οικογένεια αναγκάστηκε να εγκαταλείψει το χωριό και να αναζητήσει μια νέα πατρίδα, στη σκιά των νέων δυνάμεων της Σίντρα.\nΜετά από μήνες ταξιδιού, έφτασαν στην ακτή και συνάντησαν τον Κόνιγκεν, έναν ερημίτη ιερέα. Τους μίλησε για την κατοικία του στο νησί του Φάε'λορ, όπου δίδασκε σε όσους είχαν το χάρισμα της μαγείας πώς να χρησιμοποιούν την ανεξέλεγκτη δύναμή τους. Ήταν ίσως η μοναδική λύση για την οικογένεια της Σίντρα που δεν ήξερε τι να κάνει με το παιδί. Ίσως ο Κόνιγκεν πετύχαινε να κάνει αυτό που εκείνοι είχαν αποτύχει. Έτσι, σε λίγο καιρό η νεαρή Σίντρα βρέθηκε να ανεβαίνει τα σκαλιά ενός ναού γαντζωμένου στους βράχους ενός γκρεμού, με θέα στη θάλασσα. Αν και της έλειπε η προηγούμενη ζωή της, η Σίντρα προσπάθησε να ακολουθήσει τα διδάγματα του δασκάλου της και κατέβαλε τεράστια προσπάθεια να ελέγξει τα συναισθήματά της.\nΩστόσο, με το πέρασμα του χρόνου η Σίντρα είδε τη μαγεία της να γίνεται πιο αδύναμη, αντί να υποτάσσεται στη θέλησή της. Τον τελευταίο καιρό, ο Κόνιγκεν προτιμούσε να κλειδώνεται στο δωμάτιό του και να διαλογίζεται, αντί να της διδάσκει νέα πράγματα, για αυτό αποφάσισε να του μιλήσει. Με τα δόντια του σφιγμένα από εξάντληση, της εξομολογήθηκε ότι επίτηδες περιόριζε τη δύναμή της για να την προστετεύσει. Στην πραγματικότητα, το μέγεθος της αρνητικής της ενέργειας είχε περίεργες, απρόσμενες συνέπειες και η Σίντρα ξεπερνούσε πλέον τις ικανότητές του ως δάσκαλος.\nΈνιωσε πιο προδομένη από ποτέ. Ο Κόνιγκεν προσπάθησε να την ηρεμήσει, αλλά αυτό θέριεψε ακόμη περισσότερο την οργή της, με αποτέλεσμα να χάσει τη συγκέντρωσή του.\nΗ τρομερή δύναμη που εξαπολύθηκε συντάραξε τα θεμέλια του ναού. Το φως της ημέρας χλόμιασε για λίγο. Η Σίντρα αιωρήθηκε ψηλά πάνω από το πάτωμα, με τον θυμό και την απογοήτευση να θεριεύουν μέσα της. Άρπαξε τις σκοτεινές σφαίρες ενέργειας που σχηματίστηκαν γύρω της και τις πέρασε μέσα από το σώμα του δασκάλου της, αναγκάζοντάς τον να νιώσει όλη της την πίκρα και την αγανάκτηση προτού πεθάνει.\nΤο ταβάνι υποχώρησε και τα χαλάσματα άρχισαν να πέφτουν γύρω της, σκεπάζοντας τους ιερούς κήπους με ένα παχύ στρώμα σκόνης. Η Σίντρα έστρεψε τις δυνάμεις της σε ό,τι είχε μείνει όρθιο, ισοπεδώνοντας το Φάε'λορ με ωστικά κύματα ανεξέλεγκτης ισχύος που τροφοδοτούσε η ακατέργαστη μαγεία του ίδιου του νησιού.\nΠοτέ ξανά δεν είχε συσσωρευτεί τόση αρνητική ενέργεια σε ένα μέρος και αυτό ανάγκασε το Πνεύμα της Ιονίας να αναδυθεί για να την καταπνίξει. Η γη άνοιξε στα δύο κάτω από τα πόδια της Σίντρα παρασύροντάς την σε ένα σπήλαιο βαθιά κάτω από το έδαφος. Πανίσχυρες ρίζες την άρπαξαν και την έσυραν σε μια λίμνη ζωντανού νερού που κατέστειλε τις δυνάμεις της και την ανάγκασε να πέσει σε μαγικό λήθαργο.\nΗ Σίντρα έμεινε εκεί να ονειρεύεται για τόσο καιρό που έμοιαζε με αιωνιότητα. Ο κόσμος ξέχασε την ύπαρξή της.\nΟ πόλεμος με τη Νόξους διαίρεσε τον λαό της Ιονίας και η Σίντρα αφυπνίστηκε από τους άλλοτε προστάτες του νησιού του Φάε'λορ. Κάποιοι ήρθαν για να τη σκοτώσουν, ενώ άλλοι ήλπιζαν ότι θα τους βοηθούσε ενάντια στη Νόξους, αλλά η Σίντρα ξέσπασε σε όλους ανεξαιρέτως. Αρνήθηκε να γίνει πιόνι στο παιχνίδι κάποιου άλλου. Γκρεμίζοντας τους τοίχους του οχυρού που είχαν χτίσει επάνω από τη φυλακή της στο νησί, η Σίντρα ύψωσε τον μεγαλύτερο πύργο στον ουρανό για να μεταφερθεί μακριά.\nΔεν θα γινόταν υποχείριό τους. Ποτέ ξανά."
    },
    "Σαμίρα": {
        "name": "Σαμίρα",
        "region": "Νόξους",
        "image_url": "https://cmsassets.rgpub.io/sanity/images/dsfx7636/universe/4f2e41d8c16101ea4859ca228c0b5ca79cba9988-1898x1120.jpg?accountingTag=LoL",
        "champ_url": "https://universe.leagueoflegends.com/el_GR/champion/samira/",
        "lore": "Στην πόλη της Αμάκρα, στα ανατολικά όρια του Μεγάλου Σάι, ζούσε μια οικογένεια πλανόδιων καλλιτεχνών: η Σαμίρα και οι γονείς της, που έβγαζαν το ψωμί τους κάνοντας ακροβατικά στους δρόμους. Οι παραστάσεις τους γεννούσαν παραζάλη, δέος και θαυμασμό στις ψυχές των περαστικών. Γεγονός που η Σαμίρα έβρισκε συναρπαστικό, μα που ανησυχούσε τους γονείς της. Αν και χαίρονταν που η κόρη τους διασκέδαζε, εύχονταν να μπορούσε να έχει μια πιο σταθερή ζωή.\nΌμως τέτοιες ευχές είναι εφήμερες, σαν τη βροχή που πέφτει και χάνεται στην έρημο.\nΤην παραμονή των δέκατων τέταρτων γενεθλίων της Σαμίρα, ξένοι ένοπλοι έκαναν επιδρομή στην Αμάκρα. Κρυμμένη στο σπίτι, ανάμεσα στα δοκάρια της στέγης, η Σαμίρα παρακολούθησε τους ξένους, στο όνομα κάποιου αρχαίου μάγου, να επιτίθενται στους αθώους χωρικούς. Είδε πολλούς ανθρώπους να δολοφονούνται άγρια μπροστά στα μάτια της.\nΗ Σαμίρα δεν έκλαψε. Δεν ούρλιαξε. Ένιωσε όμως την οργή να της καίει τα σωθικά. Οργή όχι για τους δολοφόνους, μα για τον εαυτό της, που τόσο δειλά κρύφτηκε. Ποτέ πριν δεν είχε νιώσει τα πόδια της να κόβονται από τον φόβο, ακόμα και όταν επιχειρούσε τα πιο τολμηρά ακροβατικά. Κι εκείνη τη στιγμή, η Σαμίρα μίσησε βαθιά τον εαυτό της και ορκίστηκε να μην νιώσει ποτέ ξανά τόσο φοβισμένη και αβοήθητη.\nΠαρόλο που τραυματίστηκαν, η Σαμίρα και οι γονείς της κατάφεραν να ξεφύγουν και να φτάσουν στο Μπελ'Ζουν, μια παράκτια πόλη υπό Νοξιανή διοίκηση, μαζί με μια χούφτα συμπολίτες τους. Στους πολίτες της Αμάκρα, η Νόξους έδωσε καταφύγιο. Και στη Σαμίρα έδωσε μια διέξοδο.\nΟι υπόλοιποι πρόσφυγες βρήκαν παρηγοριά στην ησυχία της νέας τους ζωής, όμως η Σαμίρα ήταν αποφασισμένη να ξαναβρεί το κουράγιο της. Πήρε ξανά τους δρόμους, μόνη αυτήν τη φορά, χωρίς τους ταλαιπωρημένους και πληγωμένους γονείς της. Οι παραστάσεις δεν ήταν πια για αυτήν μια απλή δουλειά. Τώρα το να δείχνει ατρόμητη ήταν ένας ρόλος ζωής. Ξεπερνούσε τον εαυτό της με κάθε ακροβατικό, ακόμα κι όταν κανείς περαστικός δεν έκανε τον κόπο να κοιτάξει. Όμως αυτό δεν έφτανε για να συντηρήσει την οικογένειά της.\nΤότε ήταν που η Σαμίρα άκουσε ότι μια Νοξιανή πολεμική ομάδα ζητούσε νεοσύλλεκτους. Γοητευμένη από τις συγκινήσεις και τα πλούτη που θα μπορούσε να της προσφέρει μια τέτοια δουλειά, κατατάχθηκε.\nΗ σωματική της δύναμη άφηνε έκπληκτους τους άλλους στρατιώτες. Η Σαμίρα ήταν επιδέξια με τη λεπίδα και άσος στο σημάδι. Είχε άπιαστη φυσική κατάσταση, άριστες επιδόσεις στη μάχη… αλλά κακή σχέση με την πειθαρχία. Μετά τα πρώτα δύο χρόνια εκπαίδευσης, η απειθαρχία της είχε απογοητεύσει όλα τα στελέχη της διοίκησης, εκτός από ένα: τη Λοχαγό Ιντάρι. Η Ιντάρι ήταν πρώην σαμποτέρ και εκτιμούσε ιδιαίτερα το θάρρος της Σαμίρα και της πρόσφερε μια θέση στην ιδιωτική πολεμική ομάδα της. Ήταν μια εξειδικευμένη ομάδα η οποία αναλάμβανε αποστολές που θεωρούνταν πολύ ριψοκίνδυνες για το απλό στρατιωτικό προσωπικό. Θέλοντας όσο τίποτε άλλο να γευτεί τους κινδύνους που υποσχόταν μια τέτοια θέση, η Σαμίρα δέχτηκε χωρίς τον παραμικρό δισταγμό.\nΕίχε αγκαλιάσει απόλυτα τη Νοξιανή κουλτούρα, που την είχε βοηθήσει, μέσα από αναμετρήσεις ζωής και θανάτου και ξιφομαχίες που έκοβαν την ανάσα, να ανακαλύψει τις δικές της δυνάμεις αλλά και το δικό της στυλ. Στον ελεύθερό της χρόνο, η Σαμίρα εξιστορούσε στην οικογένειά της πώς απέκτησε τα τατουάζ της, καθένα από τα οποία αντιπροσώπευε και κάποιο αξέχαστο κατόρθωμα. Για εκείνη, η πιο σημαντική πρόκληση στη ζωή ήταν να μπορεί να μετατρέπει τον κίνδυνο σε συγκίνηση και να τρέφει την ψυχή της από το συνεχές ρίσκο, που την έκανε να νιώθει πραγματικά ζωντανή.\nΚάποια μέρα ήρθαν από την πρωτεύουσα διαταγές που έστελναν τη μονάδα της Ιντάρι στην Πεδιάδα του Ρόκραντ, όπου έπρεπε να τσακίσει την εξέγερση κάποιων αυτονομιστών. Κι ενώ η ομάδα των πολεμιστών είχε εντοπίσει το οχυρό του εχθρού και πλησίαζε στον αρχηγό των ανταρτών, το φρούριο συγκλονίστηκε από μια έκρηξη. Η Σαμίρα βούτηξε μέσα στο χάος καθώς το κτίριο κατέρρευσε. Τραυματίστηκε μόνιμα στο μάτι. Όμως δεν ένιωσε φόβο ή απελπισία. Αμέσως περιμάζεψε την Ιντάρι, που είχε υποστεί πιο σοβαρό τραυματισμό —η Λοχαγός δεν μπορούσε πια να κουνήσει τα πόδια της. Όταν η ομάδα —ή τουλάχιστον όσα από τα μέλη της επέζησαν— επέστρεψε στο αρχηγείο, η Ιντάρι, απογοητευμένη από την αποτυχία της στα καθήκοντα του ηγήτορα, διέλυσε τη μονάδα.\nΧωρίς αποστολές πια και χωρίς άλλες ευκαιρίες που να τραβούν το ενδιαφέρον της, η Σαμίρα περιπλανήθηκε ώσπου κατέληξε ξανά στην πατρίδα της, το Μπελ'Ζουν —όμως δεν μπορούσε πια να αντέξει τη ζωή εκεί.\nΗ Σαμίρα επέστρεψε στη Νοξιανή πρωτεύουσα. Έψαξε και βρήκε την Ιντάρι. Πίστευε ότι η πρώην Λοχαγός της θα καταλάβαινε όσο κανένας άλλος τη δίψα της για προκλήσεις και θα τη βοηθούσε με τις διασυνδέσεις της στον στρατό και στην αριστοκρατία. Της πρότεινε να δουλέψουν ξανά ως ομάδα, σε μια νέα συνεργασία όπου η Ιντάρι θα κινούνταν στα παρασκήνια για να βρίσκει στη Σαμίρα μισθοφορικές αποστολές υψηλού κινδύνου.\nΑπρόθυμα, η Ιντάρι συμφώνησε, όμως η πρώην προστατευόμενή της θα ήταν τώρα μόνη και χωρίς καμία υποστήριξη στο πεδίο της μάχης…\nΚαι η Σαμίρα άλλο που δεν ήθελε. Αναλάμβανε με μεγάλη προθυμία αποστολές που κανονικά προορίζονταν για ολόκληρη ομάδα πολεμιστών —και τα κατάφερνε περίφημα.\nΤο διαβολεμένο της θάρρος γρήγορα της χάρισε φήμη, που διαδόθηκε σε όλα τα μήκη και τα πλάτη. Η Σαμίρα έφερνε σε πέρας κάθε αποστολή, όσο μικρές κι αν ήταν οι πιθανότητες επιτυχίας: από την εκτέλεση ενός χημικοτεχνικού βαρόνου σε συμπλοκή σώμα με σώμα μέχρι μια επιδρομή στο Μπίλτζγουοτερ από την οποία μόνο εκείνη γύρισε ζωντανή. Χάρη στην υποστήριξη της Ιντάρι, ακόμα και η ανώτατη διοίκηση του Νοξιανού στρατού δέχτηκε να χρησιμοποιήσει τις υπηρεσίες της, αναγνωρίζοντας ότι δεν υπήρχε κανείς καλύτερος για τις πιο επικίνδυνες αποστολές.\nΤώρα η Σαμίρα συνεχίζει τις αποστολές της στον ίδιο ρυθμό, χωρίς το παραμικρό σημάδι κούρασης. Τη μια μέρα θα τη βρει κανείς να σκαρφαλώνει γκρεμούς σε ένα βουνό και την επόμενη να παλεύει με παρανόμους σε πολύβουες ταβέρνες. Όμως, όπου κι αν βρεθεί η Σαμίρα, ένα πράγμα είναι σίγουρο: πάντα θα καταφέρνει να βρίσκει την επόμενη μεγάλη συγκίνηση."
    },
    "Σεζουάνι": {
        "name": "Σεζουάνι",
        "region": "Φρέλιορντ",
        "image_url": "https://cmsassets.rgpub.io/sanity/images/dsfx7636/universe_live/64b4bcfccb7b88cad98a2345e15aa9427ba20c73-1215x717.jpg?accountingTag=LoL",
        "champ_url": "https://universe.leagueoflegends.com/el_GR/champion/sejuani/",
        "lore": ""
    },
    "Σεν": {
        "name": "Σεν",
        "region": "Ιονία",
        "image_url": "https://cmsassets.rgpub.io/sanity/images/dsfx7636/universe/6cb82fdaf892111de0b767513f45cf82be59909d-1215x717.jpg?accountingTag=LoL",
        "champ_url": "https://universe.leagueoflegends.com/el_GR/champion/shen/",
        "lore": ""
    },
    "Σεραφίν": {
        "name": "Σεραφίν",
        "region": "Πιλτόβερ",
        "image_url": "https://cmsassets.rgpub.io/sanity/images/dsfx7636/universe/049ea1265dcc9822deda1915f4d0654f0c667e2b-1920x1080.jpg?accountingTag=LoL",
        "champ_url": "https://universe.leagueoflegends.com/el_GR/champion/seraphine/",
        "lore": "Στο Πιλτόβερ, όπου τα όνειρα του οποιουδήποτε μπορούν να οδηγήσουν στην πρόοδο όλων, ένα αστέρι γεννιέται.\nΑπό παιδί, η Σεραφίν αγαπούσε τη μουσική και ιδιαίτερα τα νανουρίσματα που της έλεγε ο πατέρας της. Τα τραγούδια ήταν όμορφα, αλλά λυπητερά. Τα έφερε μαζί του στο Πιλτόβερ, όταν εκείνος και η μητέρα της Σεραφίν, που δεν είχαν αποχωριστεί ποτέ το Ζάουν, αναζήτησαν μια καλύτερη ζωή στην Πόλη της Προόδου.\nΕνώ κρεμόταν από το παράθυρο του μαγοτεχνικού ακουστικού εργαστηρίου τους, όπου επισκεύαζαν κατεστραμμένα αντικείμενα ηχητικής τεχνολογίας, η Σεραφίν τραγουδούσε, συνοδεύοντας τους ήχους των δρόμων. Με τα ρυθμικά τραγούδια που αντηχούσαν από τις Πύλες του Ηλίου, το σφύριγμα των μαθητευόμενων, ακόμη και τη μελωδία των συζητήσεων, η Σεραφίν δεν αισθανόταν ποτέ μόνη σε μια πολύβουη πόλη όπως το Πιλτόβερ.\nΌσο περνούσε ο καιρός, η Σεραφίν συνειδητοποιούσε ότι μπορούσε να αισθανθεί τραγούδια που ήταν πολύ ιδιωτικά, πολύ προσωπικά και δεν μπορούσαν να τα ακούσουν οι συνηθισμένοι άνθρωποι. Όσο εκείνη μεγάλωνε, τόσο μεγάλωνε και η ένταση των χαρισμάτων της. Μπορούσε να αφουγκραστεί την ψυχή κάθε ανθρώπου, είτε αυτή ήταν γεμάτη αγάπη είτε γεμάτη αγριότητα. Έτσι, οι δρόμοι που κάποτε αγαπούσε μετατράπηκαν σε μια σαρωτική κακοφωνία συγκρουόμενων επιθυμιών. Πώς θα μπορούσε να καταλάβει τις φωνές, εάν δεν υπήρχε καμιά αρμονία μεταξύ τους; Κάποιες μέρες κρυβόταν σε μια γωνία τρέμοντας, καλύπτοντας τα αυτιά της με τα χέρια της, ενώ δεν μπορούσε να ακούσει ούτε την ίδια της τη φωνή μέσα σε αυτό το χάος.\nΟι γονείς της Σεραφίν είχαν αφήσει τα πάντα πίσω τους, ώστε εκείνη να γεννηθεί στο Πιλτόβερ. Δεν άντεχαν να τη βλέπουν να βασανίζεται. Μάζεψαν τις οικονομίες τους και αγόρασαν ένα θραύσμα σπάνιου μαγοτεχνικού κρυστάλλου. Με αυτό κατασκεύασαν μια συσκευή που κατέπνιγε τη μαγική ακοή της Σεραφίν. Για πρώτη φορά μετά από χρόνια, επικρατούσε ησυχία.\nΩστόσο, μέσα σε αυτήν την ησυχία, η Σεραφίν άκουγε κάτι... βασικά κάποιον. Ο κρύσταλλος είχε συνείδηση, καθώς είχε δημιουργηθεί από αίμα Μπράκερν. Αν και δεν ήταν εύκολο να την ακούσει, πόσο μάλλον να την καταλάβει, η φωνή ήταν καλοσυνάτη. Σε έναν ύμνο για μακρινές ερήμους και αρχαίες συγκρούσεις των προγόνων, χίλια χρόνια ιστορίας απαγγέλλονταν με μια φωνή.\nΗ Σεραφίν, γεμάτη δέος, ζήτησε καθοδήγηση. Καταβεβλημένη από τους πόθους που την περιέβαλαν, ανησυχούσε ότι μπορεί να μην είχε ένα τραγούδι για τον εαυτό της. Μήπως ήταν απλώς η φωνή των άλλων;\n«Όλοι διαμορφωνόμαστε μέσα από τις φωνές των άλλων» τραγούδησε ξανά η παρουσία.\nΚαι σιγά σιγά, έμαθε να διαχειρίζεται τον θόρυβο. Η φωνή σπάνια μιλούσε καθαρά, αλλά η Σεραφίν ένιωσε την επιρροή της, καθώς τη βοήθησε να καταλάβει πώς να συντονιστεί με το πλήθος και να τραγουδήσει μαζί του, χρησιμοποιώντας τη συσκευή απόσβεσης ήχων όλο και λιγότερο κάθε μέρα. Την πρώτη φορά που τραγούδησε μπροστά σε ακροατήριο, δοκιμάζοντας τις ικανότητές της, ήταν απερίγραπτα νευρική. Συνέχισε όμως να τραγουδά και το πλήθος όλο και μεγάλωνε. Σύντομα, ακόμη και μερικοί από τους μεγαλύτερους χώρους εκδηλώσεων του Πιλτόβερ δεν μπορούσαν να χωρέσουν τους θαυμαστές της Σεραφίν, οι οποίοι ξεχύνονταν στους δρόμους. Όμως, κάτι έλειπε. Και στα πλήθη και σε εκείνη. Αποφάσισε να αναζητήσει την άκρη του νήματος στην πόλη που οι γονείς της πάλεψαν τόσο σκληρά να εγκαταλείψουν: το Ζάουν.\nΑν και ήταν η πρώτη φορά που η Σεραφίν έμπαινε στον μαγοϋδραυλικό κατεβαστήρα, ένιωσε σαν να βρισκόταν σπίτι της, αλλά παράλληλα και ξένη. Στο Ζάουν, άκουσε ρεφρέν αντοχής και φιλοδοξίας, σαν εκείνα που άκουγε στο Πιλτόβερ. Είχαν όμως και έναν βόμβο ελευθερίας που ήταν κατάδικός τους. Όμως, όσο περνούσε περισσότερο χρόνο εκεί, άρχισε να αισθάνεται και τον πόνο. Τον φόβο για τους Βαρόνους των Χημικών που έλεγχαν κάθε ευκαιρία. Το μίσος για τους κακομαθημένους, αλαζόνες Πιλτοβεριανούς που ζούσαν πιο πάνω. Υπήρχε τόσο μεγάλη διχόνοια. Άρχισε να τραγουδά και να ακούει αυτά τα νέα πλήθη, με τις καρδιές τους να απαγγέλλουν τους αγώνες τους. Τις δύο πόλεις τις χώριζαν πολλά περισσότερα από μια απλή παρεξήγηση. Ήθελε να διορθώσει την κατάσταση, να ενώσει τους ανθρώπους. Εξακολουθούσε, όμως, να ακούει το ίδιο ρεφρέν: «Τα πράγματα δεν είναι τόσο απλά εδώ, στο Ζάουν.»\nΤελικά, άρχισε να νιώθει το Πιλτόβερ λιγότερο σαν πατρίδα της.\nΟ μαγοτεχνικός κρύσταλλος είχε τραγουδήσει ένα μοιρολόι για το μίσος και το τι μπορεί να συμβεί αν αφεθεί ανεξέλεγκτο. Η Σεραφίν δεν μπορούσε να επιτρέψει να συμβεί αυτό στις πόλεις που αγαπούσε. Αφού έπεισε τους γονείς της να τη βοηθήσουν, αποσυναρμολόγησε τη συσκευή απόσβεσης ήχων και, μαζί, τοποθέτησαν τον κρύσταλλο σε μια συσκευή που έκανε εντελώς το αντίθετο: Μια πλατφόρμα που θα ενίσχυε τα χαρίσματά της, αντί να τα καταπιέζει, δίνοντάς της έτσι τη δυνατότητα να ακούει τους άλλους ανθρώπους με όλη την πολυπλοκότητά τους. Η Σεραφίν ήλπιζε ότι μια από αυτές τις φωνές θα ήταν και η φωνή του κρυστάλλου. Χρησιμοποίησε αυτήν την πλατφόρμα σαν σκηνή και κατέβηκε στο Εντρεσόλ, μεταξύ Πιλτόβερ και Ζάουν. Ενώ τα πλήθη άρχισαν να συγκεντρώνονται και τα φώτα να τα τυφλώνουν, αφουγκράστηκε πολίτες και από τους δύο κόσμους να μαζεύονται μαζί, για να την ακούσουν.\nΑυτό το τραγούδι ήταν καινούργιο. Όχι απλώς κατανόηση, αλλά ενότητα.\nΔεν ήταν τέλειο. Ίσως και να μην είναι ποτέ. Όμως, η φωνή της είχε σημασία. Έτσι, η Σεραφίν συνειδητοποίησε ότι μπορούσε να βοηθήσει και άλλους ανθρώπους να βρουν τη φωνή τους.\nΗ Σεραφίν έγινε κορυφαίο αστέρι στο Πιλτόβερ, αλλά και το Ζάουν. Με τη δύναμη των χαρισμάτων της, αλλά και της Μαγοτεχνικής, ενισχύει τις φωνές όλων με μια νέα δύναμη αισιοδοξίας, επειδή, για εκείνη, σε όλους αξίζει να ακουστούν. Ιδιαίτερα όσοι αντιμετωπίζουν δυσκολίες. Αυτοί της δίνουν έμπνευση και θα βάλει τα δυνατά της, για να τους εμπνεύσει και εκείνη με τη σειρά της."
    },
    "Σεττ": {
        "name": "Σεττ",
        "region": "Ιονία",
        "image_url": "https://cmsassets.rgpub.io/sanity/images/dsfx7636/universe/ed30a9687c5c05d36d5bd73588c8e79b58e8f864-1900x1092.jpg?accountingTag=LoL",
        "champ_url": "https://universe.leagueoflegends.com/el_GR/champion/sett/",
        "lore": "Αν και σήμερα είναι ένας ισχυρός παράγοντας του αναπτυσσόμενου εγκληματικού υποκόσμου της Ιονίας, ο Σεττ ήταν ένας απόκληρος της κοινωνίας από τη στιγμή που γεννήθηκε. Οι γονείς του ήταν μια Βαστάγια από την Ιονία και ένας άνθρωπος από τη Νόξους, και ο ημίαιμος καρπός τους έρωτά τους ήταν ένα βδέλυγμα στα μάτια και των δύο κοινωνιών. Η γέννηση ενός τέτοιου παιδιού δεν μπορούσε να γίνει αποδεκτή σύμφωνα με τον φυλετικό νόμο των Βαστάγια, και η κοινότητα της μητέρας του αναγκάστηκε να εξορίσει ολόκληρη την οικογένεια. Αλλά και οι άνθρωποι της Ιονίας δυσκολεύονταν να αποδεχτούν αυτήν την απαγορευμένη ένωση, έστω και αν δίσταζαν να εκφράσουν τη δυσαρέσκειά τους μπροστά στον πατέρα του Σεττ, έναν καταξιωμένο μονομάχο στις τοπικές αρένες.\nΌμως, αυτή η ελάχιστη ασφάλεια που απολάμβανε η οικογένεια του Σεττ χάθηκε την ημέρα που εξαφανίστηκε ο πατέρας του. Από τη μια στιγμή στην άλλη, όσοι δάγκωναν τη γλώσσα τους για να μην παρεξηγηθούν με τον πατέρα του Σεττ, πλέον ένιωθαν ελεύθεροι να εκφράσουν την περιφρόνησή τους. Το αγόρι ένιωσε να χάνει τη γη κάτω από τα πόδια του. Δεν μπορούσε να καταλάβει πού είχε χαθεί ο πατέρας του και γιατί είχαν στραφεί όλοι ξαφνικά εναντίον του.\nΟ Σεττ αναγκάστηκε να ωριμάσει γρήγορα και να μάθει να αντέχει στις προσβολές και τις προκλήσεις. Προτού περάσει πολύς καιρός, άρχισε να απαντάει στις προσβολές με τις γροθιές του. Όταν η μητέρα του έμαθε για τους καυγάδες, τον έβαλε να ορκιστεί ότι θα έμενε μακριά από τις Νοξιανές αρένες όπου κάποτε μονομαχούσε ο πατέρας του.\nΌμως, όσο περισσότερο πάλευε ο Σεττ, τόσο πιο συχνά σκεφτόταν τον πατέρα του.\nΝιώθοντας την ανάγκη να μάθει περισσότερα για τον άντρα που θυμόταν τόσο αμυδρά, πήγε κρυφά στην αρένα αργά ένα βράδυ, όταν η μητέρα του είχε πέσει για ύπνο. Το θέαμα τον μάγεψε αμέσως. Εκατοντάδες Νοξιανοί στρατιώτες, οι οποίοι είχαν καταφτάσει πρόσφατα στις ακτές της Ιονίας ούρλιαζαν στις κερκίδες γύρω του, συνεπαρμένοι από τη δίψα τους για αίμα. Στο κέντρο της αρένας, μαχητές κάθε προέλευσης και τύπου μάχης συγκρούονταν μεταξύ τους σε αιματηρές μονομαχίες, με όπλα όλων των ειδών —και οι νικητές ανταμείβονταν πλουσιοπάροχα με Νοξιανό χρυσάφι. Όταν τελείωσαν οι αγώνες, ο Σεττ έκανε ερωτήσεις για τον πατέρα του και έμαθε μια σκληρή αλήθεια: ο πατέρας του είχε εξαγοράσει το συμβόλαιό του και είχε φύγει για να δοκιμάσει την τύχη του σε πιο μακρινές και επικερδείς αρένες. Είχε εγκαταλείψει την οικογένειά του για να αναζητήσει μια καλύτερη ζωή στην άλλη άκρη του κόσμου.\nΑνήμπορος να ελέγξει την οργή του, ο Σεττ ζήτησε από τον διοργανωτή των αγώνων να τον συμπεριλάβει στις μάχες, ελπίζοντας ότι ο πατέρας του θα επέστρεφε με κάποιον τρόπο από την περιοδεία του και κάποια στιγμή θα τον έβρισκε απέναντί του στην αρένα. Ο διοργανωτής βρήκε έναν αντίπαλο για το αγόρι στην επόμενη μάχη, βέβαιος ότι θα είναι εύκολο θύμα για τους καλύτερους μονομάχους του.\nΌμως, ο Σεττ τον διέψευσε.\nΉδη από την πρώτη του γροθιά, το «Μπάσταρδο Κτήνος-Αγοράκι» κέρδισε αμέσως τον θαυμασμό των θαμώνων της αρένας. Αν και ο Σεττ δεν είχε εκπαιδευτεί ποτέ του στις πολεμικές τέχνες, είχε τέτοια πρωτόγονη δύναμη και αγριότητα που μπορούσε να ισοπεδώνει αντιπάλους με ανώτερη τεχνική κατάρτιση, σαν πολιορκητικός κριός. Σύντομα έγινε ο αδιαμφισβήτητος «Βασιλιάς της Αρένας» και τα κέρδη του δεν χωρούσαν πλέον στα σεντούκια του —όπως και οι τσακισμένοι του αντίπαλοι δεν χωρούσαν πλέον στα θεραπευτήρια της Ιονίας.\nΚάθε βράδυ, ο Σεττ πρόσφερε στη μητέρα του χρήματα και διάφορες ανέσεις, αλλά ποτέ δεν της έλεγε την αλήθεια για την προέλευσή τους. Η σκληρή καρδιά του έλιωνε όταν την έβλεπε να καμαρώνει για την επιτυχία του και να μην χρειάζεται να αναλαμβάνει πια εξοντωτικές δουλειές για να επιβιώσουν. Όμως, ο Σεττ ήταν σίγουρος ότι μπορούσε να τα καταφέρει ακόμη καλύτερα. Τα προνόμια του Βασιλιά της Αρένας ήταν ζηλευτά, αλλά δεν μπορούσαν να συγκριθούν με αυτά του ιδιοκτήτη της αρένας… αυτός ήταν ο μεγάλος κερδισμένος.\nΑργά ένα βράδυ, αφού κατάφερε να υπερασπιστεί τον τίτλο του μπροστά σε ένα τεράστιο κοινό, ο Σεττ παρουσίασε τα νέα του αιτήματα στον Νοξιανό διοργανωτή και στη συμμορία του. Τους πρότεινε να του παραχωρήσουν τον έλεγχο της αρένας και των εσόδων της. Όταν αρνήθηκαν, ο Σεττ μαντάλωσε τις πόρτες. Μετά από λίγα λεπτά, οι πόρτες άνοιξαν και οι Νοξιανοί βγήκαν κουτσαίνοντας και αιμορραγώντας, λέγοντας σε όσους τους ρωτούσαν ότι ο ημίαιμος ήταν το νέο αφεντικό.\nΈχοντας υπερισχύσει της συμμορίας, ο Σεττ είχε αποκτήσει τον έλεγχο της αρένας που τον ανέδειξε. Οι κάτοικοι της Ιονίας, οι οποίοι μέχρι πρόσφατα δεν είχαν βιώσει τον πραγματικό πόλεμο, άρχισαν να συρρέουν στην αρένα, πληρώνοντας αδρά για να ικανοποιήσουν το νέο τους πάθος. Ο Σεττ εκμεταλλεύτηκε πλήρως τη νεοαποκτηθείσα δίψα τους για αίμα, συγκεντρώνοντας πλούτη και επιρροή πέρα από κάθε φαντασία, ενώ η πρόχειρη αρένα μεταμορφώθηκε σταδιακά σε μια αυτοκρατορία τζόγου και άλλων παράνομων απολαύσεων.\nΣήμερα, ο ημίαιμος πρωταθλητής που κυριάρχησε στην αρένα διοικεί τις νέες του επιχειρήσεις με την ίδια ασυμβίβαστη μαχητικότητα που τον χαρακτήριζε ως μονομάχο. Κάθε φορά που κάποιος τολμά να αμφισβητήσει την κυριαρχία του, τον βάζει στη θέση του ο ίδιος προσωπικά. Κάθε γροθιά που δίνει ο Σεττ είναι ένα χτύπημα κατά της φτώχειας και της αποξένωσης που έζησε μικρός και θα κάνει οτιδήποτε για να διασφαλίσει ότι δεν θα επιστρέψει σε εκείνη τη ζωή."
    },
    "Σιβάνα": {
        "name": "Σιβάνα",
        "region": "Ντεμάσια",
        "image_url": "https://cmsassets.rgpub.io/sanity/images/dsfx7636/universe/3a3eacd9c6ff7ca76a309611a508b9416fe3c01c-1215x717.jpg?accountingTag=LoL",
        "champ_url": "https://universe.leagueoflegends.com/el_GR/champion/shyvana/",
        "lore": "Παρόλο που είναι εξαιρετικά σπάνιοι πλέον, υπάρχουν ακόμα κάποια μέρη στη Γη των Ρούνων όπου κάνουν τις φωλιές τους οι μεγάλοι δράκοι των στοιχείων της φύσης.\nΠολύ καιρό μετά από την πτώση της αυτοκρατορίας της Σουρίμα, στα έγκατα ενός ξεχασμένου ηφαιστείου, η αρχαία δράκαινα Ίβα προστάτευε τα αυγά της. Πέρα από τις επιθέσεις από άλλους δράκους, τα αυγά των δράκων κινδύνευαν και από τους θνητούς, καθώς πολλοί ήταν διατεθειμένοι να δαπανήσουν αδιανόητα υψηλά ποσά για να τα αποκτήσουν. Έτσι, δεν ήταν λίγοι οι επίδοξοι κλέφτες που αποφάσιζαν να δοκιμάσουν την τύχη τους. Όλα αυτά τα χρόνια, η Ίβα είχε κάψει με τη φλογερή της ανάσα δεκάδες από αυτούς τους επίδοξους κλέφτες και είχε καταβροχθίσει τα πτώματά τους… μέχρι που κάποιος κατάφερε να αρπάξει ένα αυγό.\nΟ θρασύτατος αυτός μάγος κατάφερε να αποδράσει από το ηφαίστειο και να χαθεί στη ζούγκλα κρατώντας το μεγάλο αυγό σφιχτά στην αγκαλιά του. Η Ίβα λίγο έλειψε να κάψει όλη τη ζούγκλα μέσα στην οργή της, αλλά ο μάγος κατάφερε, σαν από θαύμα, να φτάσει στην ακτή και να αναγκάσει τη δράκαινα να επιστρέψει ηττημένη στη φωλιά της. Είχε χάσει ήδη ένα αυγό. Δεν ήταν διατεθειμένη να χάσει κι άλλο.\nΟ μάγος τράβηξε βόρεια για το Πιλτόβερ, αλλά προτού προλάβει να βρει αγοραστή, το αυγό άρχισε να εκκολάπτεται. Όμως, κάτι είχε αλλάξει. Είτε λόγω της απομάκρυνσης από τη φωλιά του, είτε λόγω του ξαφνικού ερχομού του χειμώνα, το πλάσμα που βγήκε από το αυγό δεν ήταν δράκος. Ήταν ένα κοριτσάκι με ανθρώπινη μορφή και χλωμό, βιολετί δέρμα. Όταν την αντίκρισε, ο μάγος δεν άντεξε να την εγκαταλείψει στην τύχη της. Μεγάλωσε το παιδί σαν να ήταν δικό του και της έδωσε το όνομα Σιβάνα, ως φόρο τιμής στη μητέρα της.\nΠολύ γρήγορα έγινε φανερό ότι η Σιβάνα δεν ήταν ένα συνηθισμένο παιδί. Από νεαρή ηλικία, μπορούσε να μεταμορφωθεί σε ένα τερατώδες πλάσμα που έμοιαζε με τους ημίαιμους δράκους των αρχαίων μύθων. Όπως ήταν λογικό, οι δυο τους δεν μπορούσαν να ζήσουν μια κανονική ζωή ανάμεσα στους κατοίκους του Βάλοραν. Πάντως, ήταν ξεκάθαρο ότι η Ίβα διατηρούσε ακόμα κάποιον δεσμό με τη χαμένη κόρη της, ο οποίος γινόταν ισχυρότερος με την πάροδο του χρόνου. Όταν τα υπόλοιπα παιδιά της άνοιξαν επιτέλους τα φτερά τους, η Ίβα εγκατέλειψε τη φωλιά της και διέσχισε πετώντας τον ωκεανό σε αναζήτηση της Σιβάνα.\nΈνας αιματηρός πόλεμος μαινόταν στα σύνορα της χώρας, αλλά ούτε οι στρατιώτες, ούτε και οι χωρικοί είχαν καμιά διάθεση να σταθούν εμπόδιο στον δρόμο της. Η Σιβάνα και ο πατέρας της είχαν βρει καταφύγιο σε ένα ρημαγμένο αγρόκτημα, αλλά κανείς τους δεν περίμενε την ξαφνική επίθεση της Ίβα. Ο πατέρας της Σιβάνα τυλίχθηκε στις φλόγες και η νεαρή κοπέλα κατάφερε με τεράστια προσπάθεια να τον σύρει στο κοντινό δάσος, αλλά δεν μπορούσε να κάνει τίποτα για να σώσει τη ζωή του. Τον έθαψε όπως μπορούσε σε έναν ταπεινό τάφο στη σκιά μιας μεγάλης βελανιδιάς και έφυγε μόνη.\nΜετά από πολλές εβδομάδες στην ερημιά, χωρίς να μπορεί να ηρεμήσει πουθενά, η Σιβάνα οσμίστηκε την αχνή μυρωδιά του αίματος κάπου μέσα στα δέντρα. Ακολουθώντας την όσφρησή της, βρήκε έναν λαβωμένο πολεμιστή, στα πρόθυρα του θανάτου. Όμως, αυτήν τη φορά ήξερε ότι κάποιον μπορούσε να σώσει.\nΧωρίς να σκεφτεί καθόλου το θηρίο που την κυνηγούσε, η Σιβάνα πήρε τη μορφή του δράκου και μετέφερε τον αναίσθητο άνδρα σε ένα μακρινό φυλάκιο στα σύνορα της Ντεμάσια.\nΕκεί, στο κάστρο Ρένγουολ, η Σιβάνα ανακάλυψε ότι ο πολεμιστής δεν ήταν άλλος από τον Πρίγκιπα Τζάρβαν, μοναχογιό του βασιλιά και διάδοχο του θρόνου. Αν και οι στρατιώτες στο κάστρο ήταν αρκετά καχύποπτοι λόγω του χρώματος του δέρματός της και της παράξενης συμπεριφοράς της, την υποδέχτηκαν φιλικά. Αυτός ήταν ο τρόπος ζωής των Ντεμασιανών, πάντοτε στήριζαν ο ένας τον άλλον και ο χρόνος που πέρασε στο οχυρό ήταν από τις πιο γαλήνιες περιόδους της ζωής της.\nΌμως, αυτή η γαλήνη δεν θα διαρκούσε πολύ. Η Σιβάνα ένιωσε μια σκοτεινή παρουσία στον αέρα. Η Ίβα ήταν κοντά.\nΑν και δεν είχε αναρρώσει πλήρως ακόμα, ο πρίγκιπας προετοίμασε την άμυνα του οχυρού και έφερε τους τρομοκρατημένους κατοίκους της περιοχής εντός των τειχών για να μην υπάρξουν παράπλευρες απώλειες στην επερχόμενη μάχη. Παρόλα αυτά, η Σιβάνα αποφάσισε να φύγει. Ο Τζάρβαν, όμως, την πρόλαβε και η κοπέλα αναγκάστηκε να του εκμυστηρευτεί ότι το πλάσμα που την κυνηγούσε ήταν η μητέρα της. Δεν μπορούσε να επιτρέψει να πεθάνουν αθώοι άνθρωποι για χάρη της.\nΟ Τζάρβαν δεν την άφησε να φύγει. Η Σιβάνα είχε σώσει τη ζωή του και τώρα έπρεπε να πολεμήσει στο πλευρό της. Συγκινημένη από την προσφορά του, δέχτηκε να μείνει.\nΌταν εμφανίστηκε η Ίβα πάνω από το οχυρό, Ντεμασιανοί τοξότες εξαπέλυσαν καταιγισμούς από βέλη για να τραβήξουν την προσοχή της. Ενοχλημένη, η δράκαινα σάρωσε τις επάλξεις με τη φλογερή της ανάσα και γκρέμισε μεγάλο μέρος των τειχών με τα πανίσχυρα νύχια της, ρίχνοντας τους αρματωμένους στρατιώτες στο κενό. Εκείνη τη στιγμή η Σιβάνα πετάχτηκε μπροστά, μεταμορφώθηκε σε δράκο καθώς πήδηξε στον αέρα και βρυχήθηκε δυνατά, προκαλώντας τη μητέρα της σε μάχη. Οι δυο δράκαινες συγκρούστηκαν με νύχια και με δόντια στον ουρανό του Ρένγουολ. Ήταν ένα αιματηρό αλλά και μεγαλειώδες θέαμα που όμοιό του δεν είχε υπάρξει ξανά στο Βάλοραν από την εποχή των Πολέμων των Ρούνων.\nΣτο τέλος, αιμορραγώντας από δεκάδες πληγές, η Σιβάνα κατάφερε να ρίξει την Ίβα στο έδαφος και να σπάσει τον λαιμό της στις πέτρινες πλάκες.\nΟ πρίγκιπας επιβράβευσε τη Σιβάνα για τη γενναιότητά της και της υποσχέθηκε ότι πάντοτε θα υπήρχε μια θέση για αυτήν στην προσωπική φρουρά του, αν επέλεγε να επιστρέψει μαζί του στο παλάτι του πατέρα του. Οι δυο τους επέστρεψαν θριαμβευτές στη Μεγάλη Πόλη της Ντεμάσια, επιδεικνύοντας το κρανίο της Ίβα ως ενθύμιο του κατορθώματός τους.\nΣτη Μεγάλη Πόλη, η Σιβάνα διαπίστωσε ότι το βασίλειο του Τζάρβαν του Γ' δεν ήταν τόσο ενωμένο όσο νόμιζε αρχικά, καθώς τα ιδανικά που τόσο εκτιμούσε ο λαός της Ντεμάσια δεν ίσχυαν και τόσο πολύ για τους μάγους και όσους χρησιμοποιούσαν κάποια μορφή μαγείας. Αν και έχει γίνει αποδεκτή ως έναν βαθμό λόγω της εμπιστοσύνης που της δείχνει ο πρίγκιπας, πολλές φορές αναρωτιέται τι θα γινόταν αν μαθευόταν η πραγματική της φύση…"
    },
    "Σιντζντ": {
        "name": "Σιντζντ",
        "region": "Ζάουν",
        "image_url": "https://cmsassets.rgpub.io/sanity/images/dsfx7636/universe/fb56a344c527f0f3321ca3896082607cca49a672-1215x717.jpg?accountingTag=LoL",
        "champ_url": "https://universe.leagueoflegends.com/el_GR/champion/singed/",
        "lore": "Ο διεστραμμένος, αλλά και ασύλληπτα ευφυής ψυχοπαθής που σε ολόκληρη τη Γη των Ρούνων είναι διαβόητος με το όνομα Σιντζντ, ξεκίνησε τη ζωή του σαν ένας απλός άνθρωπος στο Πιλτόβερ. Ήταν ένα παιδί που από νωρίς έδειξε να διαθέτει σπάνιο μυαλό και περιέργεια χωρίς όρια. Η γοητεία που ένιωθε για τις αρχές λειτουργίας και τις αλληλεπιδράσεις του φυσικού κόσμου ήταν τόσο μεγάλη, που τελικά τον οδήγησε με υποτροφία στο περίφημο Πανεπιστήμιο του Πιλτόβερ.\nΗ ιδιοφυΐα του δεν άργησε πολύ να αναγνωριστεί.\nΟι έρευνες που πραγματοποίησε ο Σιντζντ στο πεδίο των φυσικών επιστημών ήταν εντυπωσιακές —έως και πρωτοποριακές— όμως, διαπίστωσε ότι την προσοχή του Πιλτόβερ την είχε κερδίσει η ανακάλυψη της μαγοτεχνίας και οι νέες ευκαιρίες που παρουσίαζε αυτό το υβρίδιο μαγείας και τεχνολογίας. Ο Σιντζντ βρέθηκε στο περιθώριο, να παρακολουθεί αμέτοχος τις εξελίξεις. Πίστευε ότι η μαγεία είναι ένα διανοητικό δεκανίκι για να στηρίζονται εκείνοι που είτε ήταν ανίκανοι να κατανοήσουν το πώς λειτουργεί ο κόσμος ή απλώς δεν ενδιαφέρονταν να το μάθουν. Έτσι άσκησε δημόσια έντονη κριτική σε αυτό που θεωρούσε μια νέα και ανόητη μόδα που κυρίευε το πανεπιστήμιο.\nΑρνούμενος να την ακολουθήσει, ο Σιντζντ βυθίστηκε στη μελέτη των χημικών εφαρμογών της αλχημείας. Όμως, παρά τον θησαυρό νέων ανακαλύψεων που χάρη στην ιδιοφυΐα του πέτυχε στο πεδίο αυτό, το μόνο που κέρδισε ήταν ο χλευασμός από τους συναδέλφους του. Πριν περάσει πολύς καιρός, η χρηματοδότηση των ερευνών του στέρεψε, και αναγκάστηκε να εγκαταλείψει το πανεπιστήμιο, αλλά και το Πιλτόβερ. Ο Σιντζντ δεν είχε άλλη επιλογή από το να ξεκινήσει μια νέα ζωή —στο Ζάουν.\nΣτην κάτω πόλη η ζωή ήταν φτηνή και η ζήτηση για καινοτόμες ιδέες μεγάλη. Ο Σιντζντ μπόρεσε γρήγορα να βρει δουλειά στο πεδίο της νέας και ταχέως αναπτυσσόμενης χημικοτεχνικής βιομηχανίας, θέτοντας τις ικανότητες και την αλύγιστη επιμονή του στην υπηρεσία όλο και πιο αδίστακτων πελατών. Τα πειράματά του, συχνά αμφιλεγόμενης ηθικής, ήταν ιδιαίτερα φιλόδοξα: τροποποίηση ανθρώπων, ζώων, ακόμα και συγχώνευση αυτών των δύο, ανάμεσα σε αμέτρητες άλλες έρευνες. Παρά τους μεγάλους του στόχους, συνέχισε να διευρύνει το νέο αυτό πεδίο ανακαλύψεων με εκπληκτικό ρυθμό, όμως συχνά με τίμημα την υγεία του. Γνωρίζοντας όσο κανείς άλλος τις χημικές ανάγκες ενός ζωντανού οργανισμού, δημιούργησε διεγερτικές ουσίες που του επέτρεπαν να μένει σε εγρήγορση και να δουλεύει συνεχώς για εβδομάδες ώσπου να καταρρεύσει, αδύναμος και μέσα σε σπασμούς, και να κοιμηθεί για μέρες ολόκληρες.\nΑυτές οι μανιώδεις, ακούραστες προσπάθειες αλχημιστικών ερευνών εξασφάλισαν στον Σιντζντ άφθονους πελάτες και χορηγούς, στους οποίους κάποτε προστέθηκαν ακόμη και οι τεχνίτες του πολέμου της Νόξους. Βέβαια, τόσο στο Πιλτόβερ όσο και στο Ζάουν οργίαζαν οι φήμες που έλεγαν ότι η αυτοκρατορία και ο Μέγας Στρατηγός της είχαν φτάσει στο χείλος της χρεοκοπίας, λόγω των υπέρογκων φόρων που έπρεπε να πληρώνουν στο Πιλτόβερ για τη διέλευση των στρατιωτικών τους μονάδων προς τις εκστρατείες στη βόρεια Σουρίμα, και ότι σύντομα θα έψαχναν αλλού για νέες, λιγότερο δαπανηρές κατακτήσεις. Όμως, από τη στιγμή που του πλήρωναν όσα τους ζητούσε, ο Σιντζντ δεν νοιαζόταν για όλα αυτά.\nΜετά από αρκετά χρόνια συνεργασίας με τον στρατό σε μικρότερες, σποραδικές έρευνες, ο Σιντζντ προσεγγίστηκε από την Έμισταν, αξιωματικό στη διοίκηση του Νοξιανού στρατού, που προσέλαβε τον αλχημιστή για να τη βοηθήσει να ανατρέψει την αδιέξοδη ισορροπία δυνάμεων του πολέμου στην Ιονία. Του ζήτησε να δημιουργήσει ένα νέο είδος όπλου, που όμοιό του δεν θα είχε δει ποτέ πριν κανείς… και, σε αντάλλαγμα, θα τον έκανε πραγματικά πλούσιο.\nΚάνοντας πέρα όλους τους δισταγμούς του, ο Σιντζντ έβαλε όλη την ευφυΐα, τη γνώση και την εμπειρία του για να σχεδιάσει το νέο αυτό όπλο. Το αποτέλεσμα των προσπαθειών του ήταν ένα αλχημιστικό υγρό πυρ, που αποδείχτηκε ασταθές, εξαιρετικά εκρηκτικό και απόλυτα τρομακτικό. Όταν τελικά χρησιμοποιήθηκε στην Ιονία εναντίων των εχθρών της Νόξους, κατέκαψε τα πάντα με θερμοκρασία τόσο μεγάλη που ακόμα και οι πέτρες ράγισαν, και μόλυνε βαθιά το γύρω έδαφος με πηχτά, μεταλλικά δηλητήρια, σε βαθμό τέτοιο που σχεδόν τίποτα δεν θα φύτρωνε ξανά εκεί. Ακόμα και οι ίδιοι οι σύμμαχοι της Έμισταν ένιωσαν σοκαρισμένοι, όμως όχι τόσο ώστε να καταγγείλουν την αξιωματικό και τον Σιντζντ ως αυτό που ήταν: εγκληματίες πολέμου.\nΤώρα πια, ο Σιντζντ έχει σε αφθονία τα πάντα: χρήματα, υλικά, ακόμα και ανθρώπινα πειραματόζωα. Παρόλα αυτά, νιώθει τα χρόνια να τον βαραίνουν. Η πιο πρόσφατη ερευνητική του εργασία πήρε μια αναμφίβολα πιο βιολογική τροπή, και είχε αποτελέσματα πολύ πιο δραματικά από τα αναμενόμενα. Μια πρόσφατη δοκιμή για τη συγχώνευση μεταξύ ζώου, ανθρώπου και μηχανής είχε ως συνέπεια το εργαστήριό του να μετατραπεί σε ερείπια, το πρόσωπό του να γίνει κομμάτια που πια συγκρατούν βρωμεροί επίδεσμοι, και το αντικείμενο του πειράματος να περιφέρεται, ελεύθερο, στους δρόμους του Ζάουν. Παρόλα αυτά, ο Σιντζντ συνεχίζει απτόητος.\nΈχοντας πια εξειδικευτεί στην καταστροφή της σάρκας, τώρα έχει στρέψει το ενδιαφέρον του στη διατήρηση και τον μετασχηματισμό της… ακόμα και στη διερεύνηση της ιδέας ότι η ζωή δεν είναι απαραίτητο να τελειώνει με έναν αναπόφευκτο θάνατο."
    },
    "Σμόλντερ": {
        "name": "Σμόλντερ",
        "region": "Γη των ρούνων",
        "image_url": "https://cmsassets.rgpub.io/sanity/images/dsfx7636/universe/8da8f09d7aa765b162684c9970850af4fb8e3b95-1920x1080.jpg?accountingTag=LoL",
        "champ_url": "https://universe.leagueoflegends.com/el_GR/champion/smolder/",
        "lore": "Πάντα ζούσαν δράκοι σε αυτόν τον τόπο, πολύ πριν ονομαστεί Κάμαβορ.\nΌταν έφτασαν οι θνητοί, έφεραν μαζί τους και τη σύγκρουση. Η διαμάχη σταμάτησε μόνο όταν ο πρώτος βασιλιάς του Κάμαβορ υποκλίθηκε στη μητριάρχισσα των δράκων, συνάπτοντας μια συμφωνία, ώστε η δράκαινα να του δανείσει τη δύναμή της για τον στρατό του και την αυτοκρατορία του. Αυτός ο δράκος έγινε γνωστός αργότερα ως Γιαγιά Οχιά και ο ηγέτης του Κάμαβορ πήρε τον όρκο του Βολ Βισπέρι-Ντεσινβέιν, συνδέοντας τις επόμενες γενιές.\nΟι δράκοι παρέμειναν πιστοί στον θρόνο και στους υψηλούς οίκους που πέρασαν τις δοκιμασίες και έκαναν τα ιερά τελετουργικά του όρκου. Ως αντάλλαγμα, οι δράκοι λάμβαναν ζώα, για να παραμένουν χορτάτοι, και πάμπολλες προσφορές. Ο χρυσός, τα κοσμήματα και τα πολύτιμα κειμήλια που συγκέντρωσαν με την πάροδο των χρόνων τούς έδωσαν μεγάλο σεβασμό… και όσοι είχαν το θράσος να αντιμετωπίσουν τους δράκους σταματούσαν στη σκέψη πως οι περιουσίες τους θα γίνονται στάχτη και μπούρμπερη.\nΠολύ καιρό μετά, αφού η Γιαγιά Οχιά έγινε θρύλος και το είδος της είχε ήδη σχεδόν εξαφανιστεί, ο νεαρός βασιλιάς, Βιέγκο Σαντιάρουλ Μόλαχ βολ Κάλαχ Χεϊγκάαρι, κάλεσε τους αυτοκρατορικούς δράκους να τον συνοδεύσουν μαζί με τους ιππότες του στα Ευλογημένα Νησιά. Οι δράκοι αρνήθηκαν, μιας και φαίνεται αναγνώριζαν την τρέλα του… αν και το να παραμείνουν στο Κάμαβορ με όλους τους θησαυρούς τους δεν θα μπορούσε να γλιτώσει το βασίλειο από τις τραγικές συνέπειες του Αφανισμού. Οι ελάχιστοι που επέζησαν ήταν μάρτυρες της ατελείωτης παραμέλησης και των συγκρούσεων και έμεναν κουρνιασμένοι μέσα στο ερειπωμένο παλάτι όπου κανένας μονάρχης δεν θα βασίλευε ποτέ ξανά.\nΘα περνούσαν ακόμα πολλοί αιώνες πριν εκκολαφθεί ένας νέος αυτοκρατορικός δράκος.\nΚαθώς μεγάλωνε ο νεοσσός, η έλλειψη θηραμάτων ανάγκασε τη μητέρα του να πηγαίνει για κυνήγι όλο και πιο μακριά. Έτσι, η φωλιά ήταν ευάλωτη στους Νοξιανούς γητευτές τεράτων, που έκλεψαν τον νεαρό δράκο και έπλευσαν προς την πατρίδα τους για να συλλέξουν την ανταμοιβή τους.\nΩστόσο, σύντομα μετά την άφιξή τους στον προορισμό τους, η μητέρα-δράκαινα ανακάλυψε την τοποθεσία του πλοίου και το εξαφάνισε με τη φλογερή ανάσα της. Μέσα στο χάος, τα ρεύματα μετέφεραν τον νεοσσό σε ένα νησί κοντά στην ηπειρωτική χώρα της Νόξους.\nΟ νεοσσός, τρομαγμένος, μόνος και πεινασμένος, ακολούθησε τα μαθήματα της μητέρας του, κυνηγώντας μικρά θηράματα στο παράξενο αυτό περιβάλλον και σε ένα από αυτά τα κυνήγια, συνάντησε ένα ανθρώπινο παιδί, τον Μαρίνος. Το αγόρι ονόμασε τον νέο του φίλο «Σμόλντερ» και, καθώς ο δράκος έμαθε να επικοινωνεί, η φιλία τους άνθισε… αλλά παρέμεινε μυστική. Το αγόρι φοβόταν πως αν οποιοσδήποτε άλλος ανακάλυπτε τον Σμόλντερ, θα τον πήγαινε στην ηπειρωτική χώρα και θα τον πουλούσε σε όποιον πλήρωνε περισσότερα.\nΚαθώς περνούσε ο καιρός, το αγόρι γινόταν άντρας. Ο άντρας αυτός όμως είχε ευθύνες, οι οποίες δεν του επέτρεπαν πλέον να παίζει συχνά με τον Σμόλντερ, κάτι που στεναχωρούσε τον νεοσσό. Έτσι, σε μια προσπάθεια να διασκεδάσει, ο Σμόλντερ αποφάσισε ότι θα μάθει να φτύνει φλόγες, όπως οι δράκοι στις ιστορίες του Μαρίνος.\nΜετά από πολλές προσπάθειες, αντί για τις σπίθες που είχε συνηθίσει, εκτόξευσε ισχυρές φλόγες… και πάνω στον ενθουσιασμό του, ο Σμόλντερ δεν παρατήρησε πως η φωτιά του είχε εξαπλωθεί και είχε περικυκλώσει το δάσος.\nΞαφνικά, ακούστηκε ένας βρυχηθμός στον αέρα, πιο δυνατός και από κυνηγετική σάλπιγγα, πιο βροντερό και από κεραυνό, και εμφανίστηκε ένας πελώριος δράκος. Η μητέρα του Σμόλντερ, παρατηρώντας τον καπνό, πέταξε για να αγκαλιάσει το χαμένο της παιδί, σαν να μην είχαν χωριστεί ποτέ. Ο Σμόλντερ ανέβηκε στα ουράνια και βίωσε για πρώτη φορά τον κόσμο όπως οι δράκοι, καθώς η μητέρα του τον απομάκρυνε από την πύρινη λαίλαπα έχοντας τον γραπώσει από τον σβέρκο.\nΟ Σμόλντερ τώρα κουρνιάζει με τη μητέρα στην άκρη του γκρεμού, όπου πέρασε τόσο καιρό ψάχνοντας και περιμένοντας για σημάδια ότι ζούσε. Κάθε βράδυ τού διηγείται την ιστορία του είδους τους, τη σημασία και τις ευθύνες των αυτοκρατορικών δράκων και πώς να εξελίξει τις ικανότητές του.\nΚαι μια μέρα, όταν είναι έτοιμος, θα επιστρέψουν μαζί στο σπίτι των προγόνων τους για θα φέρουν μια νέα χρυσή εποχή στο Κάμαβορ."
    },
    "Σοράκα": {
        "name": "Σοράκα",
        "region": "Τάργκον",
        "image_url": "https://cmsassets.rgpub.io/sanity/images/dsfx7636/universe/b2796a7c60fc816f1bfc91f39495d3387cc43bbb-1215x717.jpg?accountingTag=LoL",
        "champ_url": "https://universe.leagueoflegends.com/el_GR/champion/soraka/",
        "lore": ""
    },
    "Σουέιν": {
        "name": "Σουέιν",
        "region": "Νόξους",
        "image_url": "https://cmsassets.rgpub.io/sanity/images/dsfx7636/universe/881860c2fe466f1f5b2f1775e352faa08d51de48-1920x1133.jpg?accountingTag=LoL",
        "champ_url": "https://universe.leagueoflegends.com/el_GR/champion/swain/",
        "lore": ""
    },
    "Σόνα": {
        "name": "Σόνα",
        "region": "Ντεμάσια",
        "image_url": "https://cmsassets.rgpub.io/sanity/images/dsfx7636/universe/5244dd28bd065e6247105381854a18df3900ec73-1215x717.jpg?accountingTag=LoL",
        "champ_url": "https://universe.leagueoflegends.com/el_GR/champion/sona/",
        "lore": "Το πρώτο πράγμα που θυμάται από τη ζωή της η Σόνα είναι το Ιονιανό μοναστήρι όπου μεγάλωσε, στην επαρχία Γκάλριν. Οι μοναχοί, με τη βοήθεια ευγενικών εθελοντών από τα γύρω χωριά, έπαιρναν στο μοναστήρι όλα τα ορφανά παιδιά, αλλά και όσα τα παρατούσαν οι γονείς τους στην πύλη, και φρόντιζαν να μην τους λείψει τίποτα.\nΌταν η Σόνα ήταν κοριτσάκι, ήταν πάρα πολύ ήσυχη και όλοι πίστευαν ότι ήταν ντροπαλή, μέχρι που φάνηκε ότι δεν μπορούσε να μιλήσει καθόλου. Ωστόσο σκεφτόταν και πρόσεχε ασυνήθιστα πολύ τους γύρω της, και τα άλλα παιδιά αποζητούσαν την παρέα της όποτε χρειάζονταν παρηγοριά, γιατί γρήγορα ξανάφερνε το χαμόγελο στα πρόσωπά τους.\nΗ Σόνα μπόρεσε, ακόμα, να ανακαλύψει και άλλους τρόπους έκφρασης.\nΑντίθετα με τα υπόλοιπα παιδιά, που δεν είχαν τίποτα δικό τους όταν τα έβρισκαν οι μοναχοί, εκείνη είχε κάτι μαζί της —ένα μουσικό όργανο με περίεργες χορδές, μέσα σε μια λιτή ξύλινη θήκη. Κανείς από τους μουσικούς και τους δασκάλους που επισκέπτονταν το μοναστήρι δεν ήξερε τι ήταν… Πράγμα που, βέβαια, δεν εμπόδισε πολλούς από αυτούς από το να προσπαθήσουν να το κάνουν κτήμα τους, με τον έναν ή με τον άλλο τρόπο. Η Σόνα όμως το κράτησε και έμαθε μόνη της να παίζει. Οι λιτές, πανέμορφες μελωδίες της μπορούσαν να φέρουν δάκρυα χαράς ακόμα και στον πιο απαιτητικό ακροατή.\nΩστόσο, σκοτεινοί καιροί πλησίαζαν. Η αυτοκρατορία της Νόξους εισέβαλε στη χώρα και τα στρατεύματά της άρχισαν απόβαση στις βόρειες επαρχίες. Έτσι οι μοναχοί αποφάσισαν να φυγαδεύσουν τα παιδιά από το μοναστήρι και να τα στείλουν σε μέρος ασφαλές προτού η εισβολή φτάσει στην Γκάλριν. Μετά από συμφωνία που έκαναν οι κηδεμόνες τους με έναν Ντεμασιανό έμπορο, η Σόνα και μια χούφτα φίλοι της βρέθηκαν σε ένα από τα τελευταία πλοία που ξέφυγαν προτού η Νόξους επιβάλει ναυτικό αποκλεισμό στις δυτικές ακτές της Ιονίας. Κοίταξε πίσω της γεμάτη αγωνία, γνωρίζοντας ότι δεν θα μπορούσε να επιστρέψει για πολλά χρόνια, ίσως και ποτέ.\nΜετά από μήνες ολόκληρους στη θάλασσα, έφτασαν στην Ντεμάσια —μια περίεργη, βλοσυρή γη όπου οι περισσότεροι κάτοικοι δεν εμπιστεύονταν τη μαγεία. Οι μοναχοί τους αποκαλούνταν «Πεφωτισμένοι» και δεν λάτρευαν θεούς ή πνεύματα. Όμως έδιναν μεγάλη αξία στην ευγενική συμπεριφορά προς τους ξένους και εκείνους που έχουν ανάγκη.\nΚι έτσι, η Σόνα βρέθηκε να φιλοξενείται στο σπίτι της οικογένειας Μπιβέλ. Ο Λόρδος Μπάρετ και η σύζυγός του, η Λεστάρα, ήταν γνωστοί υποστηρικτές του τάγματος των Πεφωτισμένων και διάσημοι στη Μεγάλη Πόλη για τις χορηγίες τους προς τις τέχνες. Η Σόνα έγινε η αδερφή που ποτέ δεν είχε η κόρη τους, η Καχίνα, και η Λεστάρα —ειδικά εκείνη— δέθηκε πάρα πολύ μαζί της. Η Ντεμασιανή γλώσσα ήταν συχνά δύσκολη για τους ξένους, αλλά οι Μπιβέλ δημιούργησαν μια ειδική νοηματική γλώσσα, που επέτρεψε στη Σόνα να επικοινωνεί εύκολα με τη νέα της οικογένεια και τους φίλους του σπιτιού.\nΌμως εκείνη ήθελε να εκφράσει πολύ περισσότερα συναισθήματα. Για να δείξει την ευγνωμοσύνη της στους ανθρώπους της χώρας που την υιοθέτησε, αποφάσισε να χρησιμοποιήσει το χάρισμά της για να τους ευχαριστεί και να τους απαλύνει τους καημούς. Έτσι άρχισε ξανά, με νέο πάθος, να παίζει τη μουσική της.\nΣύντομα, τα νέα για τη δεξιοτεχνία και το ταλέντο της διαδόθηκαν παντού. Οι συναυλίες της μάγευαν το ακροατήριο, ταξιδεύοντάς το από τη θλίψη στην ευτυχία, από τη φλογισμένη στρατιωτική υπερηφάνεια σε μια σχεδόν απόλυτη γαλήνη… και η Λεστάρα θέλησε να μάθει περισσότερα για το μυστηριώδες όργανο που τα έκανε όλα αυτά.\nΜετά από έρευνα στα βάθη των βιβλιοθηκών των Πεφωτισμένων, κατέληξε στο συμπέρασμα ότι ήταν ένα από τα μυθικά ετουάλ —θαυμαστά τεχνουργήματα που δημιουργήθηκαν χιλιάδες χρόνια πριν την ίδρυση της Ντεμάσια και που τώρα εμφανίζονταν όλο και πιο σπάνια στον κόσμο. Αν όντως ήταν έτσι, τότε το μουσικό αυτό όργανο ήταν και όργανο μαγείας, και η υπερφυσική σύνδεση που είχε μαζί του η Σόνα ήταν ένα πραγματικά επικίνδυνο δώρο. Η Λεστάρα την παρακάλεσε να κρατήσει αυτό το γεγονός μυστικό, για να μην τραβήξει την προσοχή των Κυνηγών Μάγων της Ντεμάσια.\nΗ Σόνα υπάκουσε, αν και δεν μπορούσε να καταλάβει πώς γίνεται να θεωρείται απειλή κάτι που έφερνε γαλήνη στους ανθρώπους.\nΜερικά χρόνια αργότερα, ο Λόρδος Μπάρετ Μπιβέλ δολοφονήθηκε πολεμώντας εναντίον της Νόξους στις Πύλες των Οδυρμών. Όταν η Καχίνα ανέλαβε το αξίωμα του πατέρα της στο στράτευμα και σήκωσε τη λεπίδα του να πολεμήσει στη θέση του, η Λεστάρα, με ρημαγμένη την καρδιά, αποφάσισε ότι ήταν πια καιρός για τη Σόνα να επιστρέψει στην Ιονία. Οι δυο τους αποσύρθηκαν από όλες τις κοινωνικές υποχρεώσεις της αριστοκρατίας, για να κάνουν μαζί το ταξίδι της επιστροφής.\nΜετά το πέρασμα του πολέμου, μια μεγάλη διαδικασία «αποκατάστασης» βρισκόταν σε εξέλιξη στην Πρώτη Χώρα, όμως οι άνθρωποι είχαν αλλάξει πολύ από τα όσα υπέφεραν και η Σόνα συνειδητοποίησε ότι δεν θα μπορούσε πια να ζήσει εκεί. Αποχαιρετώντας για μία ακόμα φορά την Ιονία, επέστρεψε στην Ντεμάσια με τη Λεστάρα.\nΌμως και η νέα της πατρίδα είχε τα δικά της προβλήματα. Μετά τη δολοφονία του Βασιλιά Τζάρβαν του Γ', οι Κυνηγοί Μάγων είχαν αυξήσει σημαντικά τη δύναμή τους και πολλοί αθώοι πολίτες διώκονταν ακόμα και για την παραμικρή υποτιθέμενη σχέση τους με τη μαγεία.\nΩς γέννημα δύο εντελώς διαφορετικών πολιτισμών, η Σόνα νιώθει όλο και πιο πολύ αντίθετη με τις πολιτικές πεποιθήσεις της οικογένειάς της. Οι μελωδίες του ετουάλ της, που πάντα έχει στο χέρι, τώρα δεν χαρίζουν απλώς παρηγοριά, αλλά υπερασπίζονται και αυτό που η ίδια ξέρει ότι είναι δίκαιο και σωστό."
    },
    "Τάλια": {
        "name": "Τάλια",
        "region": "Σουρίμα",
        "image_url": "https://cmsassets.rgpub.io/sanity/images/dsfx7636/universe/0c12d269b7ef51c4b52eee81713e372e4405650f-1215x717.jpg?accountingTag=LoL",
        "champ_url": "https://universe.leagueoflegends.com/el_GR/champion/taliyah/",
        "lore": ""
    },
    "Τάλον": {
        "name": "Τάλον",
        "region": "Νόξους",
        "image_url": "https://cmsassets.rgpub.io/sanity/images/dsfx7636/universe/c32976e06ac05ca62ee2516d6f572a367c57da2c-1215x717.jpg?accountingTag=LoL",
        "champ_url": "https://universe.leagueoflegends.com/el_GR/champion/talon/",
        "lore": "Οι πρώτες αναμνήσεις του Τάλον είναι το σκοτάδι των υπόγειων περασμάτων στη Νόξους και το καθησυχαστικό ατσάλι ενός σπαθιού. Δεν θυμάται οικογένεια, ζεστασιά, καλοσύνη. Δεν αποζητούσε ποτέ τίποτα παραπάνω από την αίσθηση του κλεμμένου χρυσού στα χέρια του και την ασφάλεια ενός τοίχου στην πλάτη του. Μόνο η ευστροφία και οι ικανότητές του ως κλέφτης τον κρατούσαν ζωντανό και ο Τάλον ζούσε όπως μπορούσε μέσα στην σκοτεινή κυψέλη κάτω από τη Νόξους. Η μαεστρία του με το σπαθί γρήγορα τον έκανε γνωστό ως πιθανή απειλή και οι συντεχνίες της Νόξους έστειλαν τους δολοφόνους τους με μια απαίτηση: να γίνει ένας από αυτούς ή να πεθάνει. Η απάντησή του ήταν τα νεκρά πτώματα των απεσταλμένων στα χαντάκια της Νόξους.\nΟι απόπειρες δολοφονίας γίνονταν ολοένα και πιο επικίνδυνες με τον καιρό ώσπου ένας απεσταλμένος μονομάχησε μαζί του σε μια δοκιμασία δύναμης. Προς μεγάλη του έκπληξη, ο Τάλον βρέθηκε αφοπλισμένος με το κεφάλι κάτω, να κοιτάει αδύναμος το σπαθί του εκτελεστή του, όταν ο δολοφόνος αποκαλύφθηκε ως ο Στρατηγός Ντι Κουτώ. Ο Στρατηγός προσέφερε στον Τάλον την επιλογή να πεθάνει εκείνη τη στιγμή ή να ζήσει ως πράκτορας του Στρατιωτικού Συμβουλίου της Νόξους. Ο Τάλον προτίμησε να ζήσει, με τον όρο να λογοδοτεί μονάχα στον Ντι Κουτώ, καθώς μπορούσε να σεβαστεί τις εντολές μόνο του ανθρώπου που τον είχε νικήσει σε μάχη.\nΟ Τάλον παρέμεινε στις σκιές, αναλαμβάνοντας μυστικές αποστολές για λογαριασμό του Ντι Κουτώ που τον οδηγούσαν από τις παγωμένες ερημιές του Φρέλιορντ μέχρι τα μυστικά σοκάκια της Ντεμάσια. Όταν ο στρατηγός εξαφανίστηκε, ο Τάλον σκέφτηκε να επανακτήσει την ανεξαρτησία του, αλλά είχε αποκτήσει πια απεριόριστο σεβασμό για τον Ντι Κουτώ μετά από χρόνια υπηρεσίας. Άρχισε με εμμονή να ψάχνει τα ίχνη του στρατηγού και να κάνει έρευνες στην περιοχή για να βρει ποιος ήταν υπεύθυνος για την εξαφάνιση του Ντι Κουτώ."
    },
    "Τάρικ": {
        "name": "Τάρικ",
        "region": "Τάργκον",
        "image_url": "https://cmsassets.rgpub.io/sanity/images/dsfx7636/universe/08e9f794f7bb45bf947e2196cca27b1abb5959f8-1215x717.jpg?accountingTag=LoL",
        "champ_url": "https://universe.leagueoflegends.com/el_GR/champion/taric/",
        "lore": "Για τους επίλεκτους υπερασπιστές της Ντεμάσια, η καθημερινή ζωή είναι μια διαρκής άσκηση αυτοθυσίας και αφοσίωσης στα ιδανικά του βασιλιά και του έθνους. Όταν κλήθηκε να υπηρετήσει στις ένοπλες δυνάμεις της πατρίδας του, τιμώντας τη μακρά στρατιωτική παράδοση της οικογένειάς του, ούτε που πέρασε από το μυαλό του Τάρικ να αποφύγει το καθήκον του —αν και δεν δίσταζε να προσδιορίσει ακριβώς ποιον και τι σκόπευε να προστατεύσει.\nΟ νεαρός πολεμιστής εκπαιδεύτηκε σκληρά και έδειξε από νωρίς την έφεσή του στη μάχη. Ωστόσο, στον ελάχιστο ελεύθερο χρόνο του, έβρισκε άλλους τρόπους για να υπηρετήσει την πατρίδα του. Πρόσφερε εθελοντικά τις υπηρεσίες του στους Πεφωτισμένους, φροντίζοντας αρρώστους και επισκευάζοντας τα σπίτια που είχαν πάθει ζημιές από τις πλημμύρες. Πρόσφερε ανιδιοτελώς τα —όποια— δημιουργικά ταλέντα του στους λιθοξόους και τους τεχνίτες που κατασκεύαζαν θεόρατα μνημεία για να τιμήσουν τη Φτερωτή Προστάτιδα και τα ανώτερα ιδανικά που ενσαρκώνει.\nΈνα έργο τέχνης. Η ζωή ενός ξένου. Αυτά ήταν τα πράγματα που έδιναν αξία στην Ντεμάσια. Στα μάτια του Τάρικ, αυτά ήταν τα πιο όμορφα και εύθραυστα πράγματα, αυτά που άξιζε να προστατεύσει.\nΕυτυχώς, οι ευγενικοί του τρόποι και η ζεστασιά του χαρακτήρα του τον βοηθούσαν να αποφεύγει τη δυσαρέσκεια των αξιωματικών ή ακόμα και των συμπολεμιστών του. Κατάφερε να διακριθεί σε κάποιον βαθμό και να πάρει μερικές προαγωγές στη μονάδα του, ενώ κάποια στιγμή πολέμησε στο πλευρό του νεαρού Γκάρεν Στεμματοφύλακα.\nΕιρωνικά, αυτή η σταθερή άνοδος του Τάρικ έμελλε να φέρει αργότερα την πτώση του —τουλάχιστον για τα δεδομένα της Ντεμάσια.\nΩς μέλος της επίλεκτης Ατρόμητης Φρουράς, ήταν υποχρεωμένος να υπακούει σε πολύ αυστηρότερους κανόνες συμπεριφοράς. Δεν είχε πλέον την άνεση να περιπλανιέται στα δάση και να ανακαλύπτει σπάνια ζώα, ούτε να κάθεται στα πανδοχεία και να απολαμβάνει την απλοϊκή μελωδία του τραγουδιού ενός βάρδου, ούτε να ξεγλιστράει από τις αναφορές του τάγματος για να παρατηρήσει τη νύχτα που σκέπαζε με το ασημένιο της πέπλο την εξοχή. Ο Τάρικ άρχισε να νιώθει ότι δεν ήταν πλέον ο εαυτός του και σύντομα η απροθυμία του έπαψε να περνάει απαρατήρητη.\nΟ Γκάρεν τον παρότρυνε να σοβαρευτεί και να κάνει το καθήκον του. Ήταν βέβαιος ότι ο Τάρικ μπορούσε να εξελιχθεί σε έναν από τους μεγαλύτερους ήρωες του Βάλοραν —όμως αυτός έδειχνε να περιφρονεί το πεπρωμένο του, αλλά και την ίδια τη χώρα του.\nΓια να τον προφυλάξουν από ατιμωτική καθαίρεση, ο Τάρικ μετατέθηκε στο πόστο του υπασπιστή του Ξιφομάχου-Λοχαγού της Ατρόμητης Φρουράς, παρ' όλο που κανείς από τους δυο τους δεν ήταν ευχαριστημένος με αυτήν την απόφαση. Όμως, όταν ο έμπειρος αξιωματικός σκοτώθηκε στη μάχη, μαζί με την προσωπική του ακολουθία, κανείς δεν μπορούσε να κρύψει το γεγονός ότι ο Τάρικ είχε εγκαταλείψει το πόστο του… και επιπλέον ότι τον είχαν δει να σουλατσάρει στα ερείπια ενός ξεχασμένου ναού εκεί κοντά.\nΔεν υπήρχε άλλη λύση. Δώδεκα πολεμιστές ήταν νεκροί και ο Τάρικ καταδικάστηκε σε θάνατο.\nΌμως ο Γκάρεν παρενέβη, παρακαλώντας να δείξουν επιείκεια στον φίλο του. Ως διάδοχος του Ξιφομάχου-Λοχαγού, ο Γκάρεν επικαλέστηκε ένα από τα αρχαία έθιμα της Ντεμάσια και καταδίκασε τον Τάρικ στην τελετουργική δοκιμασία του «Πέτρινου Στέμματος», δηλαδή να αναρριχηθεί στο Όρος Τάργκον. Στην ουσία ισοδυναμούσε με θανατική καταδίκη, καθώς ελάχιστοι θνητοί είχαν καταφέρει ποτέ να φτάσουν ζωντανοί στην κορυφή του.\nΓια τους περισσότερους, η δοκιμασία ήταν απλώς μια ευκαιρία για να εγκαταλείψουν την Ντεμάσια και να ζήσουν μια νέα ζωή στην εξορία, αλλά ο Τάρικ πήρε το πρώτο πλοίο με κατεύθυνση τον Νότο και ορκίστηκε να εξιλεωθεί πραγματικά για το μοιραίο λάθος του.\nΗ αναρρίχηση λίγο έλειψε να του κοστίσει το σώμα και την ψυχή του. Όμως, ο Τάρικ κατάφερε να επιβληθεί στον πόνο και να μην υποκύψει στα φαντάσματα των νεκρών συντρόφων του και στις υπόλοιπες δοκιμασίες που του επέβαλε το βουνό. Καθώς πλησίαζε στην κορυφή, το μυαλό του βομβαρδίστηκε από οράματα απώλειας και καταστροφής…\nΕίδε την Αλαβάστρινη Βιβλιοθήκη να τυλίγεται στις φλόγες… αλλά όρμησε μέσα στον καπνό και στα χαλάσματα για να σώσει τα έργα του ποιητή Τουνγκ. Είδε πλημμυρισμένος από οργή τους Φύλακες των Πάγων να ρίχνουν το τελευταίο Ονειρελάφι στη Μαινόμενη Άβυσσο… και δεν δίστασε να πέσει στο κενό σε μια απελπισμένη προσπάθεια να το σώσει. Στις πύλες του Αθάνατου Προπύργιου, ο Τάρικ έπεσε στα γόνατα, βλέποντας το άψυχο σώμα του Γκάρεν να κρέμεται από ένα ικρίωμα… και τότε ύψωσε την ασπίδα του και όρμησε μόνος του στις ορδές της Νόξους.\nΌταν τα οράματα έσβησαν επιτέλους, ο Τάρικ βρισκόταν στην κορυφή του βουνού και δεν ήταν μόνος του. Μπροστά του στεκόταν ένα ον που έμοιαζε να φοράει τη μορφή ενός άντρα. Τα διάφανα χαρακτηριστικά του έμοιαζαν να αστράφτουν με το φως των αστεριών και η φωνή του έμοιαζε με χιλιάδες ψιθύρους που χάραξαν τον Τάρικ σαν λεπίδες.\nΤου αποκάλυψε αλήθειες που πάντοτε γνώριζε, κατά κάποιον τρόπο. Του μίλησε για το καθήκον για το οποίο προετοιμαζόταν όλη του τη ζωή, χωρίς να το γνωρίζει, για κάθε απόφαση και πράξη που τον έφεραν εκεί, στο Τάργκον.\nΘα ήταν η ακλόνητη Ασπίδα του Βάλοραν στους αιματηρούς πολέμους που θα έρχονταν στο μέλλον.\nΑναγεννημένος ως η Όψη του Προστάτη, προικισμένος με δύναμη και γνώση που οι θνητοί δεν μπορούν ούτε να φανταστούν, ο Τάρικ αποδέχτηκε με ευγνωμοσύνη το νέο του κάλεσμα —το κάλεσμα του υπερασπιστή ενός ολόκληρου κόσμου."
    },
    "Τίμο": {
        "name": "Τίμο",
        "region": "Πόλη του μπαντλ",
        "image_url": "https://cmsassets.rgpub.io/sanity/images/dsfx7636/universe/cbec5c5ced03b21b745997294e4a391d77cf6720-1920x1080.jpg?accountingTag=LoL",
        "champ_url": "https://universe.leagueoflegends.com/el_GR/champion/teemo/",
        "lore": "Στην τιμή μου ως πρόσκοπος, θα αγωνίζομαι:\nΝα βοηθώ όλα τα ζωντανά πλάσματα να ευημερούν\nΝα είμαι φίλος όσων χρειάζονται βοήθεια\nΝα αναζητήσω όλες τις πέτρες και όλα τα δέντρα\nΝα είμαι ειλικρινής και ευγενικός και γενναίος και αυθεντικός\nΝα δίνω τον καλύτερό μου εαυτό σε όλα όσα κάνω\nΝα αντιμετωπίζω όλες τις δυσκολίες με θάρρος και ετοιμότητα πνεύματος\nΚαι να αφήσω τον κόσμο καλύτερο απ' ό,τι τον βρήκα\nΈτσι, ορκίζομαι να τηρώ τον Κώδικα των Προσκόπων του Μπαντλ\nΚαι να υπηρετώ τα Γιορντλ κάθε μέρα της ζωής μου!\n—Ο Όρκος των Προσκόπων του Μπαντλ\n\nΌσο θυμάται τον εαυτό του, ο Τίμο θυμάται να είναι Πρόσκοπος του Μπαντλ — να περνάει μέσα από Πύλες σε ολόκληρη τη Γη των Ρούνων σε αναζήτηση όσων χρειάζονται βοήθεια (σήμα 131: «Βοήθεια προς έναν άγνωστο»), να γίνεται φίλος νέων πλασμάτων (σήμα 389: «Υιοθεσία ενός κατοικίδιου»), ακόμα και να καταγράφει παράξενα νέα είδη μανιταριών (σήμα 248: «Ειδικός στη μυκητολογία»). Για τον Τίμο δεν υπήρχε μεγαλύτερη χαρά από το να περνάει τις ημέρες τους αναζητώντας την περιπέτεια και κερδίζοντας σήματα των Προσκόπων του Μπαντλ και κάπως έτσι έγινε ο πιο παρασημοφορημένος Πρόσκοπος του Μπαντλ που έχει υπάρξει ποτέ.\n\nΚανόνας 154 των Προσκόπων του Μπαντλ: Μην φοβάσαι ποτέ το άγνωστο.\n\nΌταν τα υπόλοιπα Γιορντλ είδαν όσα έχει καταφέρει ο Τίμο, η αφοσίωση και ο ενθουσιασμός του τους έδωσαν κίνητρο για να γίνουν Πρόσκοποι του Μπαντλ. Μπορεί να ξεκίνησε απλώς ως ένας ανιχνευτής με ένα όνειρο, αλλά στην πορεία ανέβαινε όλο και περισσότερο, ώσπου ο Τίμο κατέληξε να μοιράζει σήματα σε νέους ατρόμητους προσκόπους και να ετοιμάζει νέα αντίγραφα των κανόνων των Προσκόπων του Μπαντλ για τα ταξίδια τους στη Γη των Ρούνων (έχοντας ευτυχώς αποστηθίσει τους κανόνες, αφού το πρωτότυπο εγχειρίδιο είχε χαθεί κάπου στη θάλασσα νότια των Νησιών των Ερπετών, καθώς ο Τίμο μάθαινε να δένει ναυτικούς κόμπους).\n\nΚανόνας 13 των Προσκόπων του Μπαντλ: Κάθε ημέρα είναι μια περιπέτεια. Φροντίστε να είστε προετοιμασμένοι!\n\nΌταν ένας νεοσύλλεκτος έκανε μια έρευνα μεταξύ των Γιορντλ σε ολόκληρη τη Γη των Ρούνων σχετικά με όσα έχουν προσφέρει οι Πρόσκοποι του Μπαντλ (σήμα 567: «Έρευνα αγοράς»), υπήρχε απόλυτη ομοφωνία στις απόψεις — υπό την ατρόμητη καθοδήγηση του Τίμο, οι Πρόσκοποι του Μπαντλ ήταν πολυαγαπημένοι σε ολόκληρο τον κόσμο:\n\n«Ο Τίμο είναι ΚΑΙ Ο ΠΡΩΤΟΣ. Μια φορά τον είδα να σταματά ένα κοπάδι αφηνιασμένων άγριων αλόγων. Ήταν φανταστικό!»\n—Άβα, Πρόσκοπος του Μπαντλ\n\n«Οι Πρόσκοποι του Μπαντλ έχουν αναπτυχθεί πολύ. Οργάνωσαν μια πολύ μεγάλη γιορτή πριν λίγο καιρό — είχε άρματα και πολλά άλλα πράγματα. Ήταν πολύ ωραία. Με άφησαν να ρίξω και μερικά πυροτεχνήματα!»\n—Τριστάνα, το Πυροβολικό του Μπαντλ\n\n«Τους λατρεύω αυτούς τους κατεργάρηδες με τις αποστολές τους, τα σήματά τους και την τρέλα τους για περιπέτειες. Φέρνουν δάκρυα χαράς στα μάτια αυτού του γεροπιλότου.»\n—Κόρκι, ο Τολμηρός Βομβιστής\n\n«Τι @#$%*^ είναι ένας Πρόσκοπος του Μπαντλ;»\n—Κλεντ, Ύψηλος Ταγματάρχης Μοίραρχος, της Πρώτης Λεγεώνας, Τρίτης Νυχταρχίας, Ναύαρχος Ες Διπλούν, Πρώτη Φρουρά του Πυροβολικού\n\nΟ Τίμο σύστησε επίσης στον κόσμο τα μπισκότα των Προσκόπων του Μπαντλ που πλέον έχουν πάντα πάνω τους οι πρόσκοποι σε ολόκληρη τη Γη των Ρούνων. Υπάρχουν πλέον περισσότερες από εκατό συναρπαστικές και μοναδικές γεύσεις, όπως:\n\n- Πόρο-Σνακ\n- Παλιό τυρί\n- Φρουτόμελο\n- Κρέας!\n- Άνθος του Πνεύματος περιορισμένης έκδοσης\n- Καραβίσιος αρουραίος\n- Ελιανή σφολιάτα (έχει πλέον αποσυρθεί μόνιμα)\n- Άμμος της Σουρίμα\n- Και πολλές ακόμα!\n\nΣτις μέρες μας, ο Τίμο έχει επικεντρωθεί στην ολοκλήρωση αποστολών των Προσκόπων των Μπαντλ που έχει δημιουργήσει ο ίδιος. Στα πιο πρόσφατα κατορθώματά του περιλαμβάνονται η διάσωση ενός είδους εκρηκτικών μανιταριών που είχε σχεδόν εξαφανιστεί και η απελευθέρωση όλων των χαριτωμένων μικρών βασιλίσκων σε ένα πολεμικό στρατόπεδο της Νόξους (έμοιαζαν τόσο λυπημένοι μέσα στους στάβλους τους). Ερευνά επίσης τις απαρχές των Προσκόπων του Μπαντλ — ποιος τους δημιούργησε; Ποιος έφτιαξε το πρώτο σήμα; Ποιος έγραψε τον πρώτο κανόνα; Θα μπορούσε να τα είχε κάνει όλα αυτά ο ίδιος Τίμο στο πολύ μακρινό παρελθόν που πλέον έχει χαθεί από τις αναμνήσεις του; Ε, δεν θυμάται! Όμως, ανεξάρτητα από την αποστολή, ένα πράγμα παραμένει σταθερό και αυτό είναι η αφοσίωση του Τίμο ώστε να ζει σύμφωνα με τα λόγια στον Όρκο των Προσκόπων: να τηρεί τον Κώδικα των Προσκόπων και να υπηρετεί τα Γιορντλ κάθε μέρα."
    },
    "Ταμ κεντς": {
        "name": "Ταμ κεντς",
        "region": "Γη των ρούνων",
        "image_url": "https://cmsassets.rgpub.io/sanity/images/dsfx7636/universe/d91032cb4c9d79b936a5de191e3e4465986c6994-1215x717.jpg?accountingTag=LoL",
        "champ_url": "https://universe.leagueoflegends.com/el_GR/champion/tahmkench/",
        "lore": ""
    },
    "Τζάνα": {
        "name": "Τζάνα",
        "region": "Ζάουν",
        "image_url": "https://cmsassets.rgpub.io/sanity/images/dsfx7636/universe/d1cd8492b5f8ddebe92117ca3923126a3e588c3d-1215x717.jpg?accountingTag=LoL",
        "champ_url": "https://universe.leagueoflegends.com/el_GR/champion/janna/",
        "lore": ""
    },
    "Τζάρβαν ο δ'": {
        "name": "Τζάρβαν ο δ'",
        "region": "Ντεμάσια",
        "image_url": "https://cmsassets.rgpub.io/sanity/images/dsfx7636/universe/a078dc1670a0b2565aaaf9d50d3e10ec2d583498-1215x717.jpg?accountingTag=LoL",
        "champ_url": "https://universe.leagueoflegends.com/el_GR/champion/jarvaniv/",
        "lore": "Λίγο μετά τη στέψη του, ο Βασιλιάς Τζάρβαν ο Γ' απευθύνθηκε στον λαό της Ντεμάσια. Οι εχθροί που επιβουλεύονταν το υπερήφανο βασίλειο της Ντεμάσια ήταν αμέτρητοι, αλλά πολλές από τις αριστοκρατικές οικογένειες είχαν αρχίσει να ανταγωνίζονται μεταξύ τους, φτάνοντας στο σημείο να δημιουργήσουν ιδιωτικούς στρατούς για να κερδίσουν την εύνοια του νέου βασιλιά.\nΔεν μπορούσε να ανεχτεί κάτι τέτοιο. Ο Τζάρβαν ήταν αποφασισμένος να μην επιτρέψει σε αυτές τις επικίνδυνες έχθρες να ριζώσουν και ανακοίνωσε ότι θα παντρευόταν για να βάλει τέλος στη διχόνοια. Επέλεξε για σύζυγό του τη Λαίδη Κάθριν, μια αρχόντισσα αγαπητή στον λαό... άλλωστε, σύμφωνα με τα κουτσομπολιά της αυλής, οι δυο τους έτρεφαν ήδη αισθήματα ο ένας για τον άλλον. Ο βασιλικός γάμος γιορτάστηκε στη Μεγάλη Πόλη με κωδωνοκρουσίες που κράτησαν μια μέρα και μια νύχτα και, μέχρι το τέλος του έτους, ανακοινώθηκε ότι το βασιλικό ζεύγος περίμενε τον πρώτο του γιο.\nΌμως, όλη αυτή η χαρά ξεχάστηκε όταν η Κάθριν πέθανε στη γέννα.\nΤο αγόρι, το οποίο πήρε το όνομα της δυναστείας του πατέρα του, ανακηρύχθηκε επίσημος διάδοχος του θρόνου της Ντεμάσια. Διχασμένος ανάμεσα στη θλίψη και τον ενθουσιασμό, ο Τζάρβαν ο Γ' ορκίστηκε να μην παντρευτεί ξανά και εναπόθεσε στον γιο του όλες τις ελπίδες και τα όνειρά του για το βασίλειο.\nΧωρίς καμία ανάμνηση από τη μητέρα του, ο νεαρός πρίγκιπας Τζάρβαν έγινε το χαϊδεμένο παιδί της αυλής και δεν γνώρισε καμιά δυσκολία στη ζωή του. Ο πατέρας του ήταν αποφασισμένος να του προσφέρει την καλύτερη μόρφωση στην Ντεμάσια και ο διάδοχος έμαθε από μικρός την αξία της μεγαλοφροσύνης, το βάρος του καθήκοντος και πόσο μεγάλη τιμή είναι να αφιερώνει τη ζωή του στο καλό του λαού του. Όταν μεγάλωσε, τη μόρφωσή του ανέλαβε ο Ζιν Ζάο, ο σύμβουλος του πατέρα του, ο οποίος του δίδαξε την ιστορία και την πολιτική γεωγραφία του Βάλοραν. Ο πιστός ακόλουθος του πατέρα του καταγόταν από τη μακρινή Ιονία και δεν δίδαξε στον πρίγκιπα μόνο την τέχνη του πολέμου, αλλά και τη φιλοσοφία μιας άλλης ηπείρου.\nΌταν ξεκίνησε τη στρατιωτική του εκπαίδευση, ο πρίγκιπας Τζάρβαν ήρθε αντιμέτωπος με τον Γκάρεν, έναν τολμηρό και αυθάδη νεαρό από την οικογένεια των Στεμματοφυλάκων. Οι δυο τους είχαν παρόμοια ηλικία και πολύ γρήγορα έγιναν στενοί φίλοι. Ο Τζάρβαν θαύμαζε την αποφασιστικότητα και το σθένος του Γκάρεν, ενώ ο Γκάρεν αναγνώριζε και σεβόταν το ταλέντο του πρίγκιπα στη στρατηγική.\nΌταν ο Τζάρβαν ενηλικιώθηκε, ο πατέρας του τού απένειμε το τιμητικό αξίωμα του στρατηγού. Δεν υπήρχε η απαίτηση ο διάδοχος του θρόνου να αποδείξει την αξία στου στο πεδίο της μάχης, αλλά ο Τζάρβαν ήταν αποφασισμένος να το κάνει, με ή χωρίς την άδεια του βασιλιά. Τα εδάφη πέρα από τα Ασημένια Όρη τα διεκδικούσε για πολλά χρόνια η αυτοκρατορία της Νόξους, με αποτέλεσμα να αποσταθεροποιηθεί η περιοχή και να γίνει έρμαιο ληστών και επιδρομέων που απειλούσαν τους συμμάχους της Ντεμάσια. Ο πρίγκιπας ορκίστηκε να αποκαταστήσει τη σταθερότητα στην περιοχή. Ο προπάππους του είχε σκοτωθεί από έναν βάρβαρο Νοξιανό πολεμιστή πολλά χρόνια πριν, στις πρώτες συγκρούσεις ανάμεσα στα δύο έθνη στον Νότο. Τώρα, οι Νοξιανοί θα πλήρωναν για εκείνη την προσβολή.\nΤα στρατεύματα του Τζάρβαν προέλαυναν, πετυχαίνοντας τη μία νίκη μετά την άλλη… όμως, τον προβλημάτιζε βαθιά η αιματοχυσία που έβλεπε στις μεθοριακές πόλεις. Όταν έμαθε ότι οι Πύλες των Οδυρμών είχαν πέσει, αποφάσισε να εξορμήσει βαθιά στα εδάφη των Νοξιανών, παρά τις συμβουλές των αξιωματικών του.\nΔυστυχώς, οι δυνάμεις του δεν έφταναν για να κρατήσουν μια τόσο μεγάλη περιοχή και ο Τζάρβαν περικυκλώθηκε και ηττήθηκε από τις ορδές των Νοξιανών προτού προλάβει καν να φτάσει στο Τρεβάλ.\nΟ πρίγκιπας αρνήθηκε να παραδοθεί και διέφυγε στα δάση μαζί με μια χούφτα επιζώντων, όπου τον κυνήγησαν ανελέητα οι ανιχνευτές του εχθρού. Κάποια στιγμή, τραυματισμένος σοβαρά στα πλευρά του από ένα βέλος, ο Τζάρβαν σωριάστηκε στη σκιά ενός δέντρου και έχασε τις αισθήσεις του. Ήταν συντετριμμένος. Είχε αποτύχει οικτρά. Οι αποφάσεις του είχαν φέρει τον χαμό των συμπολεμιστών του και είχαν ντροπιάσει την οικογένεια και το βασίλειό του.\nΟ πρίγκιπας ήταν έτοιμος να αφήσει την τελευταία του πνοή, αλλά για καλή του τύχη τον βρήκε η Σιβάνα.\nΑυτή η παράξενη γυναίκα με το μοβ δέρμα κατάφερε —κανείς δεν ξέρει πώς— να κουβαλήσει τον Τζάρβαν πίσω στην Ντεμάσια, στο παλιό κάστρο του Ρένγουολ, όπου του συμπαραστάθηκε και τον βοήθησε να αναρρώσει. Ο διοικητής του οχυρού δεν είδε με καλό μάτι την αλλόκοτη εμφάνισή της, αλλά αναγνώρισε ότι το βασίλειο τής χρωστούσε ευγνωμοσύνη, επειδή είχε σώσει τη ζωή του διαδόχου.\nΔυστυχώς, και η ίδια η Σιβάνα ήταν κυνηγημένη, από μια ανελέητη και πανίσχυρη δράκαινα των στοιχείων, την Ίβα. Όταν οι φρουροί του κάστρου είδαν το θηρίο στον ορίζοντα, ο Τζάρβαν άδραξε την ευκαιρία για να σώσει την τιμή του. Καθώς η Σιβάνα, η οποία ήταν και αυτή μισή δράκος, ετοιμαζόταν να αναμετρηθεί με την πελώρια δράκαινα στους ουρανούς πάνω από το κάστρο, ο πρίγκιπας πετάχτηκε από το κρεβάτι του και οργάνωσε την άμυνα του κάστρου. Κραδαίνοντας τη λόγχη του, ορκίστηκε ότι θα επέστρεφαν όλοι μαζί στη Μεγάλη Πόλη με το κεφάλι της Ίβα, διαφορετικά δεν θα επέστρεφαν καθόλου.\nΗ μάχη ήταν σύντομη και αιματηρή. Όταν η δράκαινα έσπασε τις γραμμές τους και οι στρατιώτες του άρχισαν να υποχωρούν, ο Τζάρβαν κατάφερε να τους εμψυχώσει και να τους κρατήσει στις θέσεις τους. Κάθε φορά που έπεφτε κάποιος τραυματισμένος, ο Τζάρβαν φώναζε αμέσως τους θεραπευτές για να τον φροντίσουν. Η Σιβάνα κατάφερε τελικά να σκοτώσει το φρικτό πλάσμα, αλλά η γραμμή δεν είχε διαλυθεί χάρη στις ηγετικές ικανότητες του πρίγκιπα. Εκείνη τη στιγμή, ο Τζάρβαν έγινε μάρτυρας της πραγματικής δύναμης του λαού της Ντεμάσια. Όλοι τους είχαν σταθεί ενωμένοι για να υπερασπίσουν την πατρίδα τους, παραμερίζοντας τις διαφορές και τις προκαταλήψεις τους. Υποσχέθηκε στη Σιβάνα ότι, αν το επιθυμούσε, υπήρχε για αυτήν μια θέση στην επίλεκτη φρουρά του.\nΣέρνοντας πίσω του το κρανίο της δράκαινας, ο Τζάρβαν επέστρεψε θριαμβευτής στην αυλή του πατέρα του με τη Σιβάνα στο πλευρό του. Ο βασιλιάς ήταν συγκινημένος με την επιστροφή του γιου του, αλλά οι ευγενείς της ακολουθίας του έδειχναν να δυσφορούν με το πλάσμα που στεκόταν δίπλα στον πρίγκιπα… και μάλιστα σε περίοπτη θέση, ανάμεσα στους φρουρούς του.\nΠαρά τις αντιδράσεις τους, ο Τζάρβαν ανέλαβε και πάλι τα ηγετικά του καθήκοντά στον στρατό της Ντεμάσια και έπαιξε σημαντικό ρόλο στην επίλυση σημαντικών ζητημάτων, πέρα από την άμυνα του βασιλείου. Με τον Γκάρεν στο πλευρό του, τον παλιό του φίλο που τώρα είναι Λοχαγός της Ατρόμητης Φρουράς, και τη Σιβάνα να έχει αναλάβει την εκπαίδευση των μεθοριακών φρουρών, μαζί με τους βετεράνους του Ρένγουολ, ο πρίγκιπας ένιωθε βέβαιος ότι η Ντεμάσια ήταν έτοιμη να αντιμετωπίσει οποιαδήποτε απειλή.\nΌμως, το ίδιο το βασίλειο άλλαζε εκ των έσω.\nΤο Τάγμα των Κυνηγών Μάγων, έχοντας την υποστήριξη των αριστοκρατικών Οίκων της Ντεμάσια, εξαπέλυσε ένα εξοντωτικό ανθρωποκυνηγητό, φυλακίζοντας όλους όσους είχαν κάποιο μαγικό χάρισμα. Ο φόβος έδωσε γρήγορα τη θέση του στη δυσαρέσκεια, η οποία κλιμακώθηκε τελικά σε ανοιχτή εξέγερση. Όταν οι μάγοι επιτέθηκαν στη Μεγάλη Πόλη, ο Τζάρβαν ανακάλυψε προς μεγάλη του θλίψη ότι ο πατέρας του είχε δολοφονηθεί.\nΑυτό το γεγονός έκανε τον νεαρό πρίγκιπα να σκληρύνει τη στάση του κατά των μάγων, αλλά δεν έχει καταφέρει να πείσει ακόμα την αριστοκρατία ότι είναι άξιος να διαδεχτεί τον πατέρα του. Κατά συνέπεια, έχει ζητήσει τη βοήθεια πολλών διακεκριμένων ευγενών —μεταξύ των οποίων είναι και η Αρχιστράτηγος Τιάνα Στεμματοφύλακας, θεία του Γκάρεν— και ορκίστηκε να ακούσει τις συμβουλές τους και να αξιοποιήσει την εμπειρία τους στις μέρες που έρχονται.\nΓιατί, αν θέλει να διαδεχτεί τον πατέρα του και να στεφθεί ως Βασιλιάς Τζάρβαν ο Δ', πρέπει να εξετάσει πολύ προσεκτικά τις φιλίες του και τις προτεραιότητές του και να πάρει αποφάσεις που θα δοκιμάσουν τη συνείδησή του."
    },
    "Τζέις": {
        "name": "Τζέις",
        "region": "Πιλτόβερ",
        "image_url": "https://cmsassets.rgpub.io/sanity/images/dsfx7636/universe/0dc3d5cacb41b3dfb73bcc8255bb22e9984f5a68-1215x717.jpg?accountingTag=LoL",
        "champ_url": "https://universe.leagueoflegends.com/el_GR/champion/jayce/",
        "lore": ""
    },
    "Τζαξ": {
        "name": "Τζαξ",
        "region": "Γη των ρούνων",
        "image_url": "https://cmsassets.rgpub.io/sanity/images/dsfx7636/universe/a8d3b960b33b5850f5c3b8e65a0afb54fde80e11-1920x1080.jpg?accountingTag=LoL",
        "champ_url": "https://universe.leagueoflegends.com/el_GR/champion/jax/",
        "lore": ""
    },
    "Τζιν": {
        "name": "Τζιν",
        "region": "Ιονία",
        "image_url": "https://cmsassets.rgpub.io/sanity/images/dsfx7636/universe/087251eea63def0d4a457624b3cd5c36b8cb52d0-1215x717.jpg?accountingTag=LoL",
        "champ_url": "https://universe.leagueoflegends.com/el_GR/champion/jhin/",
        "lore": ""
    },
    "Τζινξ": {
        "name": "Τζινξ",
        "region": "Ζάουν",
        "image_url": "https://cmsassets.rgpub.io/sanity/images/dsfx7636/universe/d0550188a6e83cb2e5def4a4a0bf8025baf57a0c-1215x717.jpg?accountingTag=LoL",
        "champ_url": "https://universe.leagueoflegends.com/el_GR/champion/jinx/",
        "lore": "Για τους περισσότερους, η Τζινξ είναι μια ψυχασθενής, μια βίαιη νεαρή γυναίκα με ένα θανάσιμο οπλοστάσιο. Υπάρχουν όμως λίγοι, που θυμούνται ένα σχετικά αθώο κορίτσι από το Ζάουν —μια μικρή εφευρέτρια με μεγάλες ιδέες που φαινόταν παράταιρη από το περιβάλλον της. Κανείς δεν μπορεί να πει με βεβαιότητα τι ήταν αυτό που έκανε εκείνο το γλυκό παιδί να εξελιχθεί σε μια διαβόητη κακοποιό που σκορπάει την καταστροφή χωρίς έλεος και λογική. Όταν, όμως, η Τζινξ αποφάσισε να κάνει την παρουσία της αισθητή στο Πιλτόβερ, έδειξε σε όλους ότι είχε μοναδικό ταλέντο να σπέρνει το χάος και τον πανικό.\nΤο όνομά της άρχισε να ακούγεται στους δρόμους του Πιλτόβερ με τις ανώνυμες «φάρσες» που σκάρωνε στους κατοίκους της πόλης… ιδιαίτερα αυτούς που συνδέονταν με τους μεγαλύτερους εμπορικούς οίκους. Φάρσες που κυμαίνονταν από ελαφρώς ενοχλητικές μέχρι επικίνδυνες σε εγκληματικό βαθμό. Την ημέρα της Γιορτής της Προόδου, έκλεισε τους δρόμους της πόλης με αφηνιασμένα ζώα που ελευθέρωσε η ίδια από τον ιδιωτικό ζωολογικό κήπο του Κόμη Μέι. Όταν παγίδευσε τις εμβληματικές γέφυρες της πόλης με τις καταστροφικές της Πυροδαγκάνες, παρεμπόδισε την ομαλή διεξαγωγή του εμπορίου για ολόκληρες εβδομάδες. Μια φορά, κατάφερε να κλέψει όλες τις πινακίδες των οδών και να τις μεταφέρει σε νέες θέσεις, γεγονός που προκάλεσε τεράστια σύγχυση στους πολίτες.\nΑν και η άγνωστη ταραχοποιός έδειχνε να επιλέγει τυχαία τους στόχους της και να μην έχει άλλα κίνητρα πέρα από την αγνή αναρχία, οι ενέργειές της είχαν πάντοτε το ίδιο αποτέλεσμα: να διαταράσσουν την εμπορική δραστηριότητα της πόλης.\nΌπως ήταν αναμενόμενο, οι Φύλακες κατηγόρησαν για τα εγκλήματά της τις συμμορίες από την κάτω πόλη. Όμως, στην Τζινξ δεν άρεσε καθόλου που κάποιος άλλος είχε κλέψει τη δόξα για τα σατανικά της σχέδια, γι' αυτό πήρε την απόφαση να κάνει γνωστή την ευθύνη της για όλα τα εγκλήματα που θα διέπραττε στο μέλλον. Πολύ σύντομα άρχισαν να κυκλοφορούν διάφορες φήμες για μια κοπέλα από το Ζάουν με μπλε μαλλιά, ζωσμένη με χημοτεχνικά εκρηκτικά, ένα ρουκετοβόλο με κάννη σε μορφή καρχαρία και ένα τεράστιο πολυβόλο. Όμως, οι αρχές έκριναν υπερβολικές αυτές τις αναφορές και δεν τους έδωσαν σημασία. Άλλωστε, πώς θα μπορούσε μια τυχαία κακοποιός να βρει τόσο βαρύ οπλισμό;\nΤο χαοτικό ντελίριο της Τζινξ έμοιαζε να μην έχει τελειωμό, ενώ οι προσπάθειες των Φυλάκων να τη συλλάβουν απεδείχθησαν άκαρπες. Άρχισε να υπογράφει τα καταστροφικά της έργα με πολύχρωμα γκράφιτι, τα οποία απευθύνονταν προσωπικά στη Βάι, τη νέα τιμωρό του εγκλήματος του Πιλτόβερ.\nΗ φήμη της Τζινξ άρχισε να εξαπλώνεται, διχάζοντας τους κατοίκους του Ζάουν, καθώς ορισμένοι τη θεωρούσαν ηρωίδα που αντιστεκόταν στην καταπίεση των Πιλτοβεριανών, ενώ άλλοι πίστευαν ότι ήταν μια επικίνδυνη ταραχοποιός που θα επιβάρυνε ακόμη περισσότερο το ήδη τεταμένο κλίμα ανάμεσα στις δύο πόλεις.\nΜετά από μήνες ανεξέλεγκτης καταστροφής, η Τζινξ αποκάλυψε το πιο θρασύ της σχέδιο. Ένα βράδυ, η Τζινξ ζωγράφισε με το χαρακτηριστικό ροζ της σπρέι μια καθόλου κολακευτική καρικατούρα της Τιμωρού Βάι στους τοίχους των Εκλειπτικών Χρηματοφυλακίων —της ασφαλέστερης τράπεζας του Πιλτόβερ— και έγραψε από κάτω ακριβώς πότε σκόπευε να τα ληστέψει.\nΚαθώς πλησίαζε η δηλωμένη ημερομηνία της ληστείας, μια αίσθηση ανησυχίας και προσμονής κυριαρχούσε τόσο στο Πιλτόβερ όσο και στο Ζάουν. Δεν ήταν λίγοι αυτοί που δεν πίστευαν ότι η Τζινξ θα είχε το θράσος να κάνει την εμφάνισή της και να ρισκάρει να πέσει στα χέρια της αστυνομίας.\nΌταν έφτασε η μέρα, η Βάι, η Σερίφης Κέιτλιν και οι Φύλακες έστησαν ενέδρα έξω από την τράπεζα για να παγιδεύσουν την Τζινξ. Όμως, η Τζινξ είχε ήδη διεισδύσει στο εσωτερικό της τράπεζας μέσα σε ένα κιβώτιο με νομίσματα που είχε παραδοθεί πριν από αρκετές μέρες. Όταν η Βάι άκουσε τις εκρήξεις μέσα από το κτίριο, κατάλαβε αμέσως ότι οι Φύλακες είχαν ξεγελαστεί για άλλη μια φορά. Όρμησε μέσα στην τράπεζα σαν μανιασμένος ταύρος. Όταν καταλάγιασε ο κουρνιαχτός της μάχης που ακολούθησε, τα Εκλειπτικά Χρηματοφυλάκια είχαν σχεδόν ισοπεδωθεί και η Τζινξ είχε γίνει άφαντη.\nΗ Τζινξ παραμένει ελεύθερη έως σήμερα και συνεχίζει να προκαλεί τις αρχές του Πιλτόβερ με τα κατορθώματά της. Δεν είναι λίγες οι συμμορίες του Ζάουν που εμπνέονται από τα κατορθώματά της και μιμούνται το έργο της, ενώ οι πλανόδιοι θίασοι ανεβάζουν σατιρικά έργα στους δρόμους της πόλης που καυτηριάζουν την ανικανότητα των Φυλάκων. Μέχρι και νέες εκφράσεις κάνουν την εμφάνισή τους και στις δύο πόλεις —αν και κανείς δεν έχει τολμήσει ακόμα να αποκαλέσει την Τιμωρό Βάι «κουκλίτσα με τα ροζ» πίσω από την πλάτη της.\nΚανείς δεν έχει καταλάβει ακόμα ποιος είναι ο απώτερος στόχος της Τζινξ και γιατί έχει τέτοια εμμονή με τη Βάι. Ωστόσο, ένα πράγμα είναι βέβαιο: τα εγκλήματά της συνεχίζονται, με περισσότερο θράσος από ποτέ."
    },
    "Τουίστεντ φέιτ": {
        "name": "Τουίστεντ φέιτ",
        "region": "Μπίλτζγουοτερ",
        "image_url": "https://cmsassets.rgpub.io/sanity/images/dsfx7636/universe/ccfc7af0638ea63366f9ecb156b38919f0e1e515-1215x717.jpg?accountingTag=LoL",
        "champ_url": "https://universe.leagueoflegends.com/el_GR/champion/twistedfate/",
        "lore": ""
    },
    "Τουίτς": {
        "name": "Τουίτς",
        "region": "Ζάουν",
        "image_url": "https://cmsassets.rgpub.io/sanity/images/dsfx7636/universe/643dd74ace9a448d80783d98d584e77ce2fa9625-1215x717.jpg?accountingTag=LoL",
        "champ_url": "https://universe.leagueoflegends.com/el_GR/champion/twitch/",
        "lore": "Ο Τουίτς είναι ένας παρανοϊκός, μεταλλαγμένος αρουραίος που περπατά στα δύο πόδια και σκάβει στις χωματερές της Ζάουν για θησαυρούς που έχουν αξία μόνο για αυτόν. Οπλισμένος με μια βαλίστρα που εκτοξεύει χημικά βλήματα, ο Τουίτς δεν διστάζει μπροστά σε οποιαδήποτε βρώμικη πράξη, στην προσπάθειά του να χτίσει ένα βασίλειο σκουπιδιών και να καταστρέψει την ανθρωπότητα."
    },
    "Τρίνταμερ": {
        "name": "Τρίνταμερ",
        "region": "Φρέλιορντ",
        "image_url": "https://cmsassets.rgpub.io/sanity/images/dsfx7636/universe/8970e87a25dae74a9f48448fe2fa984f20c49a46-1215x717.jpg?accountingTag=LoL",
        "champ_url": "https://universe.leagueoflegends.com/el_GR/champion/tryndamere/",
        "lore": ""
    },
    "Τραντλ": {
        "name": "Τραντλ",
        "region": "Φρέλιορντ",
        "image_url": "https://cmsassets.rgpub.io/sanity/images/dsfx7636/universe/b4171832dc2ac886f2240e723ab9d07e5335f538-1215x717.jpg?accountingTag=LoL",
        "champ_url": "https://universe.leagueoflegends.com/el_GR/champion/trundle/",
        "lore": "Τα τρολ, ως επί το πλείστον, είναι πελώρια και βίαια πλάσματα, που ζουν στις πλέον αφιλόξενες περιοχές της Γης των Ρούνων. Αν και δεν είναι άτρωτα, έχουν πολύ γερή κράση και την ικανότητα να θεραπεύονται πιο γρήγορα από οποιαδήποτε άλλη θνητή φυλή, πόσο μάλλον τους αδύναμους ανθρώπους. Αυτό σημαίνει ότι μπορούν να επιβιώσουν σε ακραίες κλιματολογικές συνθήκες και με λιγοστούς πόρους, με μόνο όπλο τους το γεγονός ότι μπορούν να αντέξουν περισσότερο από τους αντιπάλους τους. Και αυτός είναι και ο πιο πιθανός λόγος που κάποιες από τις μεγαλύτερες γνωστές φυλές έχουν ακόμη ως πατρίδα τους τα βουνά του Φρέλιορντ.\nΟ Τραντλ μεγάλωσε σε μια βρωμερή σπηλιά, μαζί με τα δεκαπέντε αδέλφια του. Αυτό έγινε σε καιρούς δύσκολους, τόσο δύσκολους που μόνο επτά από τα αδέρφια έγιναν αρκετά δυνατά ώστε να μπουν στην ορδή του αρχηγού τους... και μόνο τρία από αυτά κατάφεραν να παραμείνουν εκεί μετά τον πρώτο χειμώνα επιδρομών.\nΤην ώρα που η ορδή το γιόρταζε, ο αρχηγός μίλησε για την πρόθεσή του να επιστρέψει και να λεηλατήσει και πάλι τις ίδιες περιοχές. Όλοι θα τους φοβόντουσαν και κάθε φορά η δουλειά τους θα ήταν ακόμα πιο εύκολη.\nΔυσαρεστημένος, ο Τραντλ σηκώθηκε και είπε ότι δεν του άρεσε αυτό το σχέδιο. Αυτοί που είχαν ήδη συντρίψει δεν είχαν πια τίποτα για να τους πάρουν. Θα ήταν καλύτερο να επιστρέψουν τον επόμενο χειμώνα, όταν οι αποθήκες με τα σιτηρά θα ήταν και πάλι γεμάτες και τα ζωντανά τους θα είχαν μεγαλώσει αρκετά, ώστε να έχουν λίγο παραπάνω κρέας πάνω τους.\nΣε πολλά τρολ, όμως, δεν άρεσαν καθόλου όσα είπε. Έτριξαν τα δόντια τους και τον κορόιδεψαν, προσπαθώντας να καταλάβουν τι προσπαθούσε να τους προτείνει ο Τραντλ. Καλά, ήταν δειλός; Είχε παγώσει το μυαλό του και είχε γίνει κουρκούτι; Ο αρχηγός χτύπησε τον Τραντλ με έναν βράχο και τον πέταξε από την πλαγιά του βουνού. Δεν ήθελε χαζούς στην ορδή του.\nΟ Τραντλ περιπλανήθηκε μακριά, γιατί ήξερε ότι δεν ήταν πια καλοδεχούμενος εδώ. Απέφυγε τις άλλες φυλές που ήταν σκορπισμένες σε όλη την τούνδρα και κράταγε προσεκτικά απόσταση από τα άγρια γέτι που ζούσαν στα υψίπεδα. Τη νύχτα κοιτούσε τα αστέρια και θυμόταν όλες τις ιστορίες που του έλεγαν όταν ήταν παιδί —τους μύθους για τον Γκράμπγκρακ, τον Σοφό, και άλλους παλιούς βασιλιάδες των τρολ, που ακολουθούσαν τους παλιούς θεούς και αυτοί τους έκαναν δώρο πανίσχυρα όπλα ως σύμβολα του δικαιώματός τους να κυβερνούν τον κόσμο.\nΚάποια στιγμή, ο Τραντλ συνάντησε μια τεράστια ρωγμή στο έδαφος. Αν και αρχικά χάρηκε που δεν θα τον χτυπούσε πλέον ο άνεμος, σύντομα χάθηκε μέσα στον λαβύρινθο των περίπλοκων, τρομακτικών φαραγγιών που πήγαιναν ολοένα και πιο βαθιά, ίσως και σε μεγαλύτερο βάθος από το ύψος των βουνών του Φρέλιορντ.\nΚαι, στον πάτο αυτής της αβύσσου, συνάντησε τη Μάγισσα των Πάγων.\nΤον περίμενε σε μια παγωμένη λίμνη που τρεμόπαιζε, περιτριγυρισμένη από μικρούς, θνητούς πολεμιστές, ντυμένους με γούνες και μέταλλο. Ο Τραντλ δεν φοβήθηκε από όλα αυτά. Ωστόσο, η Μάγισσα των Πάγων ήθελε να μάθει πώς βρέθηκε εκεί, στην καρδιά του βασιλείου της, και πώς μπόρεσε να διασχίσει τη λίμνη της.\nΟ Τραντλ κοίταξε κάτω. Ο πάγος κάτω από τα πόδια του ήταν πιο σκοτεινός και από τον νυχτερινό ουρανό, που ήταν χιλιόμετρα πάνω του. Το μυαλό του δεν μπορούσε να χωρέσει τα όσα έβλεπε.\nΗ Μάγισσα των Πάγων τού είπε ότι ήταν ιδιαίτερος, ότι ήταν «Παιδί του Ψύχους», κάτι που σήμαινε ότι θα ήταν καλύτερο να μείνει εκεί μαζί της. Αλλά ο Τραντλ δεν ήθελε κάτι τέτοιο. Της είπε ότι τον είχε εξορίσει ο αρχηγός του και ότι ήθελε να βρει ένα σπουδαίο όπλο και να γίνει βασιλιάς των τρολ, όπως ο Γκράμπγκρακ και όλοι οι άλλοι. Προς μεγάλη του έκπληξη, η Μάγισσα των Πάγων συμφώνησε και του έδωσε ένα πανίσχυρο ρόπαλο από πάγο, με το όνομα Τρεμοκόκκαλο. Με αυτό, θα μπορούσε να γίνει ο βασιλιάς όλων των τρολ και να κάνει μια σημαντική συμμαχία με τη φυλή των ανθρώπων της.\nΕκείνος συμφώνησε με μεγάλη προθυμία κι άρχισε το μεγάλο ταξίδι της επιστροφής.\nΌταν έφτασε ο Τραντλ, ο αρχηγός άρχισε να τον περιγελάει, μέχρι που ο Τραντλ τον κοπάνησε στο κεφάλι με το Τρεμοκόκκαλο. Σε μια στιγμή, το γέρικο τρολ πάγωσε από τη μαγεία του ρόπαλου και το δεύτερο χτύπημα έκανε θρύψαλα το κορμί του.\nΤρομαγμένα από τη νέα δύναμη του Τραντλ, τα υπόλοιπα μέλη της ορδής άκουσαν την ιστορία του για τη Μάγισσα των Πάγων και για τη συμμαχία που του είχε υποσχεθεί. Ο Τραντλ ήταν έξυπνος. Ο Τραντλ είχε επιλεγεί για να αποκτήσει μεγάλη δύναμη. Ο Τραντλ θα γινόταν ο βασιλιάς τους.\nΚαι με τον Τραντλ επικεφαλής, η εποχή των τρολ σίγουρα ερχόταν."
    },
    "Τριστάνα": {
        "name": "Τριστάνα",
        "region": "Πόλη του μπαντλ",
        "image_url": "https://cmsassets.rgpub.io/sanity/images/dsfx7636/universe/1c1cbd9b934a2c5ff23e5340ca774f62712d28f4-1215x717.jpg?accountingTag=LoL",
        "champ_url": "https://universe.leagueoflegends.com/el_GR/champion/tristana/",
        "lore": "Όπως και τα περισσότερα Γιορντλ, η Τριστάνα πάντα ένιωθε μια ακαταμάχητη έλξη για τον κόσμο πέρα από την Πόλη του Μπαντλ. Ταξίδεψε σε πολλούς και μακρινούς τόπους, γεμάτη περιέργεια και ενθουσιασμό για τα μέρη, τους λαούς και τα πλάσματα που συναντούσε. Ακολουθώντας τους μυστικούς δρόμους που μόνο τα Γιορντλ γνωρίζουν, εξερεύνησε τα μήκη και τα πλάτη του υλικού κόσμου, αποφεύγοντας σε μεγάλο βαθμό τα αδιάκριτα βλέμματα.\nΕίδε με τα μάτια της μαγευτικά φαινόμενα, όπως τη μετανάστευση των τρολ στις παγονησίδες του μακρινού Βορρά, ενώ το σέλας έκανε τον ουρανό να μοιάζει με φωτεινό καλειδοσκόπιο. Παρακολούθησε με μάτια γουρλωμένα επικές ναυμαχίες όπου πελώρια πλοία έκαναν κομμάτια το ένα το άλλο, καθώς η θάλασσα μαινόταν γύρω τους. Είδε με θαυμασμό τεράστιους στρατούς να κινούνται με ακρίβεια και απόλυτο συντονισμό —εντελώς αφύσικες έννοιες για ένα Γιορντλ!— στις αχανείς ερήμους του Νότου.\nΌμως, οι ξένοιαστες περιπλανήσεις της Τριστάνα έλαβαν τέλος την ημέρα που έγινε μάρτυρας της καταστροφής ενός Δάσους του Μπαντλ. Αυτά τα δάση φυτρώνουν γύρω από τις μαγικές πύλες που συνδέουν τους κόσμους μεταξύ τους και είναι βυθισμένα στη μαγεία τους, προσφέροντας στα Γιορντλ ένα ασφαλές καταφύγιο από τον υπόλοιπο κόσμο. Η Τριστάνα έπαιρνε ένα υπνάκο στην απαλή λιακάδα που χάιδευε το πρόσωπό της καθώς περνούσε μέσα από τις φυλλωσιές των δέντρων, όταν ένιωσε ξαφνικά το έδαφος να τρέμει. Άνοιξε τα μάτια της και είδε γύρω της τα δέντρα να καίγονται και να ξεριζώνονται. Μια στρατιά από αρματωμένους επιδρομείς πέρασε σαν σίφουνας από το δάσος, ισοπεδώνοντάς το με φωτιά και τσεκούρια. Αρχηγός τους ήταν ένας μάγος με μια πανίσχυρη αύρα σκοτεινής μαγείας.\nΤρομοκρατημένη, η Τριστάνα έτρεξε αμέσως να βρει μια κρυψώνα. Ο μάγος εστίασε τη δύναμή του στην πύλη που βρισκόταν στην καρδιά του δάσους και πρόφερε ένα τελικό ξόρκι. Με τα αυτιά της να βουίζουν ακόμα από τον πόνο, η Τριστάνα είδε την πύλη να καταρρέει. Δεν θα άνοιγε ποτέ ξανά. Η καταστροφή της πύλης έγινε αισθητή και στην ίδια την Πόλη του Μπαντλ, προκαλώντας μεγάλη αγωνία και απόγνωση στα Γιορντλ.\nΠοτέ στη ζωή της δεν είχε αισθανθεί η Τριστάνα τέτοια οδυνηρή απώλεια, ενώ εξίσου οδυνηρές ήταν και οι ενοχές της που δεν είχε προσπαθήσει να αποτρέψει την καταστροφή. Ποτέ ξανά δεν θα επέτρεπε να συμβεί κάτι τέτοιο. Εκείνη τη στιγμή αποφάσισε να αφιερώσει τη ζωή της στην προστασία όλων των Δασών του Μπαντλ, αλλά και του λαού των Γιορντλ.\nΗ Τριστάνα θαύμαζε τον τρόπο με τον οποίο οι θνητοί προστάτευαν όλα όσα αγαπούσαν. Αν και δεν καταλάβαινε γιατί ένιωθαν την ανάγκη να προστατεύουν λαμπερά μέταλλα ή τοίχους από πέτρα, σεβόταν τις μεθόδους τους και αποφάσισε να τις μιμηθεί. Άρχισε, λοιπόν, να περιπολεί στα σύνορα της Πόλης του Μπαντλ με μια αυστηρή έκφραση στο πρόσωπό της, ενώ τα άλλα Γιορντλ την παρακολουθούσαν με περιέργεια. Αποκαλούσε το φαγητό της «συσσίτιο» και επέβαλε στον εαυτό της αυστηρά χρονικά όρια για ανάπαυση και χαλάρωση.\nΌμως, κάτι έλειπε. Στα ταξίδια της, είχε δει πολλές πανίσχυρες εφευρέσεις, όπως τα κανόνια πυρίτιδας του Μπίλτζγουοτερ. Της έκαναν τόσο μεγάλη εντύπωση που αποφάσισε να μαζέψει αρκετά από αυτά τα μεταλλικά δισκάκια που αντάλλαζαν μεταξύ τους οι θνητοί για να βάλει να της κατασκευάσουν ένα όπλο κατάλληλο για το μικρό ανάστημά της.\nΜε ένα σαρκαστικό χαμόγελο, αποφάσισε να το ονομάσει Μπούμερ.\nΑπό τότε, η Τριστάνα έχει προφυλάξει τα Δάση του Μπαντλ από αμέτρητες απειλές. Στις ζούγκλες των Νησιών των Ερπετών, μια αιματηρή μάχη είχε ξεσπάσει κοντά σε μια κρυμμένη πύλη, όταν οι ιθαγενείς Μπούχρου προσπάθησαν να απωθήσουν τους χρυσοθήρες από το Βάλοραν που ήθελαν να λεηλατήσουν τους αρχαίους θησαυρούς τους. Η σύρραξη διαλύθηκε στο λεπτό όταν η Τριστάνα εμφανίστηκε ξαφνικά στη μέση της μάχης, βομβαρδίζοντας τους πάντες με τον πιστό της Μπούμερ και τρέποντάς τους σε φυγή. Αλλά και στις καυτές ερήμους στις παρυφές της Σουρίμα κατόρθωσε να εξοντώσει ένα γέννημα του Κενού που είχε αρχίσει να καταβροχθίζει μια μυστική όαση, ρίχνοντας μια τεράστια οβίδα στο ανοιχτό του στόμα.\nΜε τον καιρό, η Τριστάνα έχει γίνει ένας θρύλος της Πόλης του Μπαντλ, εμπνέοντας πολλά Γιορντλ να τη μιμηθούν, προσπαθώντας να εφαρμόσουν τις πειθαρχημένες της μεθόδους —με ελάχιστη επιτυχία, ομολογουμένως. Πολλά από αυτά τα Γιορντλ έχουν τις δικές τους παραλλαγές του Μπούμερ, χάρη στις προσπάθειες του φημισμένου εφευρέτη Ραμπλ, ο οποίος προσπαθεί με κάθε τρόπο να κερδίσει την εύνοια της Τριστάνα. Αν και η Τριστάνα νιώθει λίγο αμήχανα με όλα αυτά, το έχει πάρει απόφαση ότι, αν θέλουν να υπερασπιστούν αποτελεσματικά τους δρόμους της Πόλης του Μπαντλ, θα πρέπει να το κάνουν με τον σωστό τρόπο. Αποφάσισε λοιπόν να αναλάβει προσωπικά την εκπαίδευση των νεοσύλλεκτων του Πυροβολικού του Μπαντλ, όπως αποκαλείται πλέον το νέο εκστρατευτικό σώμα.\nΠαρόλα αυτά, η Τριστάνα εξακολουθεί να περιπολεί μόνη της στα πιο αφιλόξενα μέρη του κόσμου, προστατεύοντας τα μαγικά δάση... ενώ παράλληλα ξεφεύγει λίγο από τους νέους και αρκετά ενοχλητικούς μαθητευόμενούς της."
    },
    "Τσο'γκαθ": {
        "name": "Τσο'γκαθ",
        "region": "Το κενό",
        "image_url": "https://cmsassets.rgpub.io/sanity/images/dsfx7636/universe/b5b1910f31e78d7b71c828da516b417146b62d4a-1215x717.jpg?accountingTag=LoL",
        "champ_url": "https://universe.leagueoflegends.com/el_GR/champion/chogath/",
        "lore": "Υπάρχει ένα μέρος ανάμεσα στις διαστάσεις και τους κόσμους. Μερικοί το αποκαλούν Έξω Κόσμο, άλλοι το γνωρίζουν ως το Άγνωστο. Αυτοί που το γνωρίζουν πραγματικά, όμως, το αποκαλούν «το Κενό». Παρά την ονομασία του, το Κενό δεν είναι ένα άδειο μέρος, αλλά η πατρίδα ακατονόμαστων πλασμάτων, τεράτων που δεν θα έπρεπε να γνωρίζει ένας άνθρωπος. Ο Τσο'Γκαθ είναι ένα πλάσμα γεννημένο από το Κενό, ένα πλάσμα τόσο αποτρόπαιο που κανείς δεν τολμά να ψελλίσει το όνομά του. Οι σύντροφοί του δοκιμάζουν συνεχώς τους τοίχους που χωρίζουν τις διαστάσεις ελπίζοντας ότι θα βρουν μια ρωγμή, ένα πέρασμα στη Γη των Ρούνων, ώστε να δημιουργήσουν την δική τους κόλαση στον κόσμο. Τα πλάσματα αυτά λέγονται Γεννήματα του Κενού και είναι τόσο αρχαία και φρικτά που κάθε αναφορά σε αυτά έχει σβηστεί από τις σελίδες της ιστορίας. Φημολογείται ότι τα Γεννήματα του Κενού έχουν υπό τις διαταγές τους τεράστιες στρατιές ακατονόμαστων πλασμάτων σε άλλους κόσμους και ότι κάποτε εξορίστηκαν από τη Γη των Ρούνων με ισχυρή, ξεχασμένη μαγεία.\nΑν αυτές οι ιστορίες είναι αληθινές, τότε και οι φήμες που τις περιβάλλουν είναι και αυτές αληθινές: ότι κάποια μέρα τα Γεννήματα του Κενού θα επιστρέψουν. Τον τελευταίο καιρό, σκοτεινές δυνάμεις ξυπνούν στην Ικαθία. Ο Τσο'Γκαθ είναι ένα απόκοσμο πλάσμα ανείπωτης βίας και κακίας, η ενσάρκωση ενός τρόμου στον οποίο μπορούν να αντισταθούν μόνο οι πιο γενναίοι ήρωες. Ο Τσο'Γκαθ έχει τη δύναμη να τρέφεται από τον τρόμο που προκαλεί, αυξάνοντας το μέγεθός του. Ακόμα χειρότερα, το πλάσμα είναι ευφυές, πιθανότατα σε υπερθετικό βαθμό. Αυτό σημαίνει ότι ίσως και το ίδιο το Κενό έχει τη δική του, φρικτή μορφή νοημοσύνης."
    },
    "Υασούο": {
        "name": "Υασούο",
        "region": "Ιονία",
        "image_url": "https://cmsassets.rgpub.io/sanity/images/dsfx7636/universe/0b19bbfa3272f9625762f9b5974429bedc345008-1215x717.jpg?accountingTag=LoL",
        "champ_url": "https://universe.leagueoflegends.com/el_GR/champion/yasuo/",
        "lore": ""
    },
    "Φίντλστιξ": {
        "name": "Φίντλστιξ",
        "region": "Γη των ρούνων",
        "image_url": "https://cmsassets.rgpub.io/sanity/images/dsfx7636/universe/5c2c7802b029fbf7cf8cd3eb1c65aabf10e17e42-1920x1129.jpg?accountingTag=LoL",
        "champ_url": "https://universe.leagueoflegends.com/el_GR/champion/fiddlesticks/",
        "lore": ""
    },
    "Φιζ": {
        "name": "Φιζ",
        "region": "Γη των ρούνων",
        "image_url": "https://cmsassets.rgpub.io/sanity/images/dsfx7636/universe/8ed5d60b5f205046b4df4a6310e7338fe4c023f0-1215x717.jpg?accountingTag=LoL",
        "champ_url": "https://universe.leagueoflegends.com/el_GR/champion/fizz/",
        "lore": ""
    },
    "Φιόρα": {
        "name": "Φιόρα",
        "region": "Ντεμάσια",
        "image_url": "https://cmsassets.rgpub.io/sanity/images/dsfx7636/universe/2243b24de875e9db0e20903e111a569ba00f91b7-1215x717.jpg?accountingTag=LoL",
        "champ_url": "https://universe.leagueoflegends.com/el_GR/champion/fiora/",
        "lore": "Ως η νεότερη κόρη της αριστοκρατικής οικογένειας Λοράν, η Φιόρα προοριζόταν για πιόνι της πολιτικής, ως νύφη στον μεγάλο αγώνα των συμμαχιών στην Ντεμάσια. Όμως, αυτό δεν της άρεσε καθόλου και από μικρή ηλικία διέψευδε επίτηδες όλες τις προσδοκίες για το άτομό της. Η μητέρα της έβαλε τους καλύτερους τεχνίτες της Ντεμάσια να φτιάξουν γι' αυτήν κούκλες, τόσο καλοδουλεμένες που φάνταζαν αληθινές. Όμως, η Φιόρα τις έδωσε στις υπηρέτριές της και πήρε το ξίφος του μεγαλύτερου αδερφού της, υποχρεώνοντάς τον να της κάνει μαθήματα στα κρυφά. Ο πατέρας της αγόρασε στην προσωπική της μοδίστρα ένα σετ από κούκλες ραπτικής, για να της φτιάξει τα πιο θαυμαστά φορέματα. Όμως, η Φιόρα τις χρησιμοποίησε για να εξασκείται στην επίθεση και την απόκρουση με το σπαθί.\nΠαρά τη βουβή αντίστασή της όλα αυτά τα χρόνια, όταν έκλεισε τα δεκαοκτώ κανονίστηκε ο γάμος της, για πολιτικά οφέλη, με τον γόνο ενός παρακλαδιού της οικογένειας των Στεμματοφυλάκων. Ο γάμος κανονίστηκε για το καλοκαίρι. Θα γινόταν στην πρωτεύουσα, και θα παρευρισκόταν ο ίδιος ο Βασιλιάς Τζάρβαν ο Γ'.\nΕκείνη τη μέρα, καθώς οι προσκεκλημένοι άρχισαν να φτάνουν, η Φιόρα όρθωσε το ανάστημά της και δήλωσε σε όλους ότι θα προτιμούσε να πεθάνει παρά να αφήσει κάποιον άλλον να καθορίσει την πορεία της ζωής της. Αυτή η έκρηξή της ισοδυναμούσε με δημόσιο εξευτελισμό του γαμπρού, και η οικογένειά του ζήτησε ικανοποίηση με τον παραδοσιακό τρόπο: μια μονομαχία μέχρι θανάτου.\nΗ Φιόρα συμφώνησε αμέσως, αλλά ο Σεμπαστιέν, ο πατέρας της, ικέτεψε τον βασιλιά να παρέμβει. Ο Τζάρβαν είχε επιλύσει πολλές παρόμοιες διαμάχες μεταξύ ευγενών, αλλά σε αυτήν την περίπτωση δεν μπορούσε να κάνει κάτι. Η Φιόρα είχε ήδη αποδεχτεί την πρόκληση.\nΑπέμενε μόνο μία επιλογή. Ο Σεμπαστιέν επικαλέστηκε το δικαίωμά του να πολεμήσει αυτός στη θέση της.\nΟμοίως, από την πλευρά των Στεμματοφυλάκων, η Αρχιστράτηγος Τιάνα Στεμματοφύλακας όρισε έναν ήρωα που θα πολεμούσε στη θέση του συγγενή της, επιλέγοντας για τον σκοπό αυτόν έναν βετεράνο πολεμιστή από την Ατρόμητη Φρουρά. Η ήττα του Σεμπαστιέν έμοιαζε σχεδόν βέβαιη. Το όνομα των Λοράν θα ατιμαζόταν, και η Φιόρα θα εξοριζόταν ντροπιασμένη. Έχοντας μπροστά του μια τόσο δύσκολη επιλογή, ο Σεμπαστιέν πήρε μια απόφαση που θα μπορούσε να καταδικάσει την οικογένειά του για χρόνια ολόκληρα…\nΤη νύχτα πριν από τη μονομαχία, προσπάθησε να δώσει στον αντίπαλό του ένα υπνωτικό που θα μούδιαζε τις αισθήσεις του και θα επιβράδυνε τις αντιδράσεις του. Όμως, τον συνέλαβαν επ' αυτοφώρω.\nΟ νόμος ήταν σαφής. Ο Σεμπαστιέν Λοράν είχε παραβεί τον πιο θεμελιώδη κώδικα τιμής. Θα ταπεινωνόταν δημόσια πάνω στο ικρίωμα του δήμιου και θα απαγχονιζόταν σαν κοινός εγκληματίας. Την παραμονή του θανάτου του, η Φιόρα επισκέφτηκε το κελί του, αλλά το τι συνέβη εκεί είναι ένα μυστικό που μόνο εκείνη γνωρίζει.\nΤην επόμενη μέρα, η Φιόρα πλησίασε το βάθρο όπου καθόταν ο βασιλιάς, μπροστά σε όλο το πλήθος. Γονάτισε μπροστά του και πρόσφερε το σπαθί της: Με την ευλογία του, θα διεκδικούσε το όνομα των Λοράν από τον πατέρα της και έτσι θα απονεμόταν δικαιοσύνη. Η μονομαχία ήταν απίστευτα σύντομη, ένας χορός των λεπίδων τόσο εξαίσιος που οι παρευρισκόμενοι δεν θα ξεχνούσαν ποτέ τα όσα έζησαν. Ο πατέρας της Φιόρα ήταν ο ίδιος καλός ξιφομάχος, αλλά δεν είχε ελπίδες μπροστά στην κόρη του. Σε κάθε κλαγγή του ατσαλιού έλεγαν αντίο, αλλά στο τέλος η Φιόρα, γεμάτη δάκρυα, διαπέρασε με το ξίφος της την καρδιά του πατέρα της.\nΜε σοβαρό ύφος, ο Βασιλιάς Τζάρβαν ανακοίνωσε ότι ο Σεμπαστιέν είχε πληρώσει για όλα τα εγκλήματά του. Η Φιόρα θα ήταν η διάδοχός του. Η διαμάχη μεταξύ των οικογενειών είχε επιλυθεί και με τον τρόπο αυτό θα έληγε οριστικά.\nΑκόμα κι έτσι, όμως, σκάνδαλα αυτού του είδους δεν ξεχνιούνται εύκολα. Η Φιόρα ανέλαβε τα νέα της καθήκοντα στην αυλή, με τη σαφήνεια και την ευθύτητα που πάντα τη χαρακτήριζε, αλλά διαπίστωσε ότι οι φήμες και τα κουτσομπολιά συνέχιζαν να την ακολουθούν σε κάθε βήμα. Είχε σφετεριστεί από τον αδερφό της τα δικαιώματα στο όνομα της οικογένειας. Τι άλλο θα έφερνε στη Μεγάλη Πόλη της Ντεμάσια αυτό το ξιπασμένο παιδί, παρά μεγαλύτερες διαμάχες και αιματοχυσία, αν δεν δεχόταν να αποκτήσει σύζυγο;\nΑντί να απαιτήσει περισσότερη δικαιοσύνη με τη λάμα του σπαθιού της, η Φιόρα προτίμησε να στραφεί στην ευρύτερη οικογένειά της, σε ξαδέρφια και σε άλλους, πιο μακρινούς συγγενείς, ανάμεσα στους οποίους συγκαταλέγονταν πολλοί ξακουστοί ξιφομάχοι, και ανάγκασε τους επικριτές της να σωπάσουν, παραχωρώντας δικαιώματα ευγενή σε όλα τα μέλη της οικογένειάς της. Μαζί τους, αφοσιώθηκε στην ανάπτυξη της ξιφομαχίας σε όλο το βασίλειο. Η μονομαχία ήταν αρχαία τέχνη, αλλά δεν χρειαζόταν να τελειώνει πάντα με θάνατο.\nΚι αν κάποιος διαφωνούσε με αυτήν την άποψη, η Φιόρα θα τον βοηθούσε μετά χαράς να δοκιμάσει στη μάχη τη δύναμη της γνώμης του."
    },
    "Χάιμερντιγκερ": {
        "name": "Χάιμερντιγκερ",
        "region": "Πιλτόβερ",
        "image_url": "https://cmsassets.rgpub.io/sanity/images/dsfx7636/universe/a97cdd0274bc58ccb6e4260a9b782f9c635e5b1c-1215x717.jpg?accountingTag=LoL",
        "champ_url": "https://universe.leagueoflegends.com/el_GR/champion/heimerdinger/",
        "lore": "Ο καθηγητής Σέσιλ Μ. Χάιμερντιγκερ θεωρείται από πολλούς ως ένα από τα πιο πρωτοποριακά μυαλά της εποχής του και είναι ένας από τους πιο προικισμένους εφευρέτες που έχει δει ποτέ το Πίλτοβερ. Εργάζεται άκοπα σε βαθμό που πολλοί τον κατηγορούν για εμμονές και νευρώσεις και τον γοητεύουν τα μυστήρια που προσπαθούν να λύσουν οι επιστήμονες της γενιάς του εδώ και δεκαετίες. Όταν βρίσκει απαντήσεις στα πιο περίπλοκα ερωτήματα του σύμπαντος, αισθάνεται πιο ζωντανός από ποτέ. Παρόλο που οι θεωρίες του μοιάζουν συχνά ακατανόητες και μυστηριώδεις, ο Χάιμερντιγκερ πιστεύει ότι η γνώση πρέπει να μοιράζεται και είναι αφοσιωμένος στη διδασκαλία όσων το επιθυμούν."
    },
    "Χέκαριμ": {
        "name": "Χέκαριμ",
        "region": "Νησιά της σκιάς",
        "image_url": "https://cmsassets.rgpub.io/sanity/images/dsfx7636/universe/ae7f0f18a2032a08eeb1983cde9422ad25d8e981-1215x717.jpg?accountingTag=LoL",
        "champ_url": "https://universe.leagueoflegends.com/el_GR/champion/hecarim/",
        "lore": ""
    },
    "Χουέι": {
        "name": "Χουέι",
        "region": "Ιονία",
        "image_url": "https://cmsassets.rgpub.io/sanity/images/dsfx7636/universe/097c165ef2a832f04f6f7302203f4b7b40a82cb0-1920x1080.jpg?accountingTag=LoL",
        "champ_url": "https://universe.leagueoflegends.com/el_GR/champion/hwei/",
        "lore": "Στη βορειοδυτική Ιονία βρίσκεται η Κόγιεν, ένα νησί που φημιζόταν κάποτε για την ομορφιά και τη γαλήνη του. Πάνω από τις χρυσαφένιες αμμουδιές, την εποχική υπαίθρια αγορά και τη γραφική κωμόπολη με τον νερόμυλο, δέσποζε ο Ναός της Κόγιεν, μια αρχαία και φημισμένη σχολή καλών τεχνών.\nΟ Λουκάι Χουέι ήταν προορισμένος από τη γέννησή του να γίνει ο κληρονόμος αυτού του ναού.\nΚαλοσυνάτος και ώριμος για την ηλικία του, ο Χουέι μεγάλωσε μαθαίνοντας να αποτυπώνει στον καμβά τα πιο τρελά του όνειρα, τα οποία έπλαθαν τον κόσμο γύρω του με φανταχτερά χρώματα και αλλόκοτες, φανταστικές εικόνες. Ήξερε ότι τα οράματά του δεν αντιστοιχούσαν στην πραγματικότητα, αλλά μέσα από αυτά έβλεπε την ίδια τη ζωή ως τέχνη. Τόσο συντονισμένος ήταν ο Χουέι με τις αμέτρητες αποχρώσεις του κόσμου που άλλαξαν χρώμα ακόμα και τα μάτια του, αντανακλώντας τις σκέψεις και τη διάθεσή του.\nΓια να εκφράσει τη ζωηρή του φαντασία, ο Χουέι χρησιμοποιούσε τη ζωγραφική μαγεία του, ένα μέσο που επηρεάζει τα συναισθήματα του κοινού. Κατά συνέπεια, απαιτεί αυστηρό έλεγχο και πειθαρχία, καθώς υπάρχει κίνδυνος να κυριεύσει τη νοητική αντίληψη και τα σωματικά ερεθίσματα όσων έρχονται σε επαφή μαζί του. Όσοι δεν μπόρεσαν ή αρνήθηκαν να ελέγξουν την τέχνη τους έθεσαν σε κίνδυνο τον εαυτό τους και την κοινότητα —και εξορίστηκαν από την Κόγιεν.\nΠαρά τους αυστηρούς κανόνες, ο νεαρός Χουέι άφησε ελεύθερη τη φαντασία του. Σε μια επίδειξη για τους δασκάλους του ναού, δημιούργησε μια αναπαράσταση της θάλασσας της Κόγιεν. Όμως, καθώς τα χρώματα έρεαν στον καμβά, έχασε τον έλεγχο. Τα συναισθήματά του τον κυρίευσαν, άγρια και βαθιά σαν τον ωκεανό και αυτός παραδόθηκε στην ομορφιά τους. Έχασε τον κόσμο από τα μάτια του και η τελευταία του ανάμνηση ήταν το δέος στα πρόσωπα των δασκάλων του που πνίγονταν.\nΟ Χουέι συνήλθε μετά από μέρες, περιτριγυρισμένος από τους δασκάλους του. Ήταν όλοι τους ζωντανοί, αλλά και εξοργισμένοι. Δεν ήθελαν να εξορίσουν τον κληρονόμο του ναού, αλλά του υπενθύμισαν τις ευθύνες του με αυστηρότητα. Ο Χουέι ήταν τρομοκρατημένος —αλλά και γοητευμένος— από την έκταση των δυνάμεών του και λαχταρούσε να δει τι άλλο μπορούσε να κάνει.\nΤην ημέρα, τηρούσε τους κανόνες του ναού με κάθε επισημότητα. Όταν όμως έμενε μόνος του το βράδυ, εξερευνούσε τα όρια της τέχνης του για να δει τι μπορούσε να πετύχει με τη δύναμή του. Με τον καιρό, η διαρκής εξάσκηση βοήθησε τον Χουέι να εστιάσει τη φαντασία του και να δημιουργήσει μια παλέτα πλούσιων μαγικών χρωμάτων.\nΌταν τελειοποίησε την τέχνη του, ο Χουέι ήταν πλέον ενήλικος. Με πάθος και ταπεινότητα, προετοιμάστηκε να παραλάβει την κληρονομιά του, έχοντας κερδίσει τον σεβασμό και τη συμπάθεια των δασκάλων και των μαθητών του ναού. Όμως ένα μέρος του μυαλού του είχε μείνει για πάντα βυθισμένο στο σκοτάδι.\nΚαι έτσι συνέχισε τη ζωή του, μέχρι την ημέρα που ένας προικισμένος καλλιτέχνης αποφάσισε να επισκεφτεί τον ναό: ο Κάντα Τζιν.\nΟ Χουέι πέρασε ένα αξέχαστο, ολόχρυσο καλοκαίρι κάνοντας παρέα με τον Τζιν και δείχνοντάς του τα μυστικά της Κόγιεν. Οι δυο τους αντάλλαζαν συχνά απόψεις σχετικά με τη δημιουργική διαδικασία και, αν και υπήρχαν σημαντικές διαφωνίες, ο Χουέι σεβόταν το ταλέντο του Τζιν και εκτιμούσε τη συντροφιά του.\nΌμως το βράδυ πριν από την αποχώρηση του Τζιν, ο μυστηριώδης καλλιτέχνης προκάλεσε τον Χουέι να δείξει τις πραγματικές του δυνατότητες. Ο Τζιν είχε διαισθανθεί ότι τα έργα που έδειχνε ο Χουέι στον κόσμο συντηρούσαν μια επίπλαστη εικόνα... και ήθελε να δει τι μπορούσε να κάνει πραγματικά. Ο Χουέι προσπάθησε να τον διαψεύσει, αλλά το βλέμμα του τον πρόδωσε. Φυλακισμένη χρόνια ολόκληρα, δημιουργώντας τέχνη χωρίς ουσία, η φαντασία του λαχταρούσε να σπάσει τις αλυσίδες της.\nΈτσι ο Χουέι ζωγράφισε. Το πινέλο του κινήθηκε με αυτοπεποίθηση, χτισμένη μέσα από δεκαετίες εξάσκησης. Η νύχτα άστραψε και ζωντάνεψε με τις πολύχρωμες, απεριόριστες δυνατότητες του πνεύματός του. Τα συναισθήματά του τον κατέλαβαν, αρμονικά και ανελέητα. Και ο Χουέι τα αγκάλιασε. Ήταν η πρώτη φορά που μοιραζόταν αυτά τα απαγορευμένα οράματα με κάποιον άλλον και η γλυκιά αυτή αγωνία τον βοήθησε να αναδείξει τις αρετές της τέχνης του: αρμονία, έμπνευση, αχαλίνωτη δημιουργία.\nΟ Τζιν τα είδε όλα και κατάλαβε τα πάντα. Αργότερα, με μάτια που έλαμπαν και με έναν ουδέτερο τόνο στη φωνή του, αποχαιρέτισε τον Χουέι, λέγοντας ότι θα έφευγε την επόμενη ημέρα «γιατί ήθελε να δει τους λωτούς να ανθίζουν».\nΤο ξημέρωμα, ο Χουέι και οι υπόλοιποι καλλιτέχνες του ναού αντίκρισαν μια σειρά από τραγικά συμβάντα.\nΠρώτα από όλα, τέσσερις πίνακες ιστορικής αξίας είχαν καταστραφεί.\nΔεύτερον, τέσσερα πτώματα, αυτά των δασκάλων που ο Χουέι λίγο έλειψε να σκοτώσει όταν ήταν νέος, βρέθηκαν τακτοποιημένα σε συμβολική διάταξη.\nΤρίτον: οι τέσσερις πρώτοι όροφοι του ναού είχαν γίνει παρανάλωμα του πυρός.\nΜέσα από τις φλόγες, ο Χουέι είδε με τα μάτια της φαντασίας του τον αέρα να λάμπει με χρώμα. Ό,τι έκρυβε μέσα του ξεχύθηκε προς τα έξω.\nΉταν τρομακτικό. Ήταν πανέμορφο. Ήταν... τέχνη. Συνειδητοποιώντας τη σκοτεινή πλευρά της τέχνης του, την καταστροφή, την απόγνωση και το μαρτύριο, ο Χουέι ένιωσε να τον πλημμυρίζει η ίδια φρίκη και η ίδια γοητεία που είχε νιώσει όταν ήταν νεαρός.\nΠροτού περάσει πολλή ώρα, ο ναός είχε ισοπεδωθεί και ο Χουέι ήταν ο μόνος που επέζησε από την καταστροφή.\nΕξαντλημένος και γεμάτος τύψεις, παραδόθηκε στη θλίψη του. Όμως η φαντασία του συνέχισε να οργιάζει, αναπαριστώντας κάθε στιγμή της καταστροφής.\nΤις επόμενες ημέρες, ο Χουέι και οι χωρικοί από τη γειτονική κωμόπολη έθαβαν τους νεκρούς τους. Το βράδυ, επέστρεφε στα χαλάσματα του ναού και ζωγράφιζε με τα χρώματα του εμβλήματος της Κόγιεν —το ίδιο έμβλημα που είχε στην καρδιά του.\nΈνα από αυτά τα βράδια, ο Χουέι ανακάλυψε τα απομεινάρια μιας παγίδας κάτω από τα χαλάσματα —μια βόμβα με πέταλα που έμοιαζε με άνθος λωτού.\nΣυνειδητοποιώντας ποιος ήταν ο υπαίτιος για αυτήν την τραγωδία, ένας ορυμαγδός συναισθημάτων κυρίευσε τον Χουέι. Φόβος. Οδύνη. Προδοσία... Δέος.\nΜια ερώτηση τον έκαιγε μέσα του: γιατί;\nΉθελε όμως να μάθει την απάντηση; Ή μήπως θα ήταν καλύτερα για τον ίδιο να θάψει μέσα του την ανάγκη να μάθει; Μπορούσε να μείνει εδώ, με τον λαό του —ήταν ακόμα ο κληρονόμος, άλλωστε— να τους βοηθήσει να ξαναχτίσουν τις ζωές τους... ή...\nΠαίρνοντας μαζί του ελάχιστα εφόδια πέρα από το πινέλο και την παλέτα του, ο Χουέι έφυγε από το νησί, εγκαταλείποντας τον λαό του.\nΠλέον γνωρίζει ότι οι απαντήσεις που αναζητά φανερώνονται όταν ξεδιπλώνει το ταλέντο του μπροστά σε άλλους. Καταδιώκει στυγερούς εγκληματίες στις πιο σκοτεινές γωνιές της Ιονίας και τους τιμωρεί με σκηνές οδύνης και απόγνωσης, προσπαθώντας να κατανοήσει τον πόνο που κρύβει βαθιά μέσα του. Όμως προσεγγίζει και τους αναξιοπαθούντες της Ιονίας —μάρτυρες, όπως και ο ίδιος— και μοιράζεται μαζί τους την ηρεμία και τους στοχασμούς του.\nΕίναι ένας ασταμάτητος καλλιτέχνης που γεννήθηκε από τις στάχτες της πατρίδας αλλά και ένας καλόκαρδος άνθρωπος από ένα άλλοτε γαλήνιο, ευλογημένο νησί. Ο Χουέι ενσαρκώνει τις δύο αντίθετες όψεις της Ιονίας... αλλά και της ίδιας του της φαντασίας. Καθώς παραδίδεται στα σκοτάδια της ψυχής του, το πνεύμα του παραμένει φωτεινό και του ανοίγει νέους δρόμους.\nΚανείς δεν μπορεί να γνωρίζει, ωστόσο, ποια πλευρά του εαυτού του θα επικρατήσει."
    },
    "Ωρέλιον σολ": {
        "name": "Ωρέλιον σολ",
        "region": "Γη των ρούνων",
        "image_url": "https://cmsassets.rgpub.io/sanity/images/dsfx7636/universe/216b65d9b80814d4ca010d3068cfb84c785e4ad4-1215x717.jpg?accountingTag=LoL",
        "champ_url": "https://universe.leagueoflegends.com/el_GR/champion/aurelionsol/",
        "lore": "Η εμφάνιση ενός κομήτη στον νυχτερινό ουρανό λέγεται συχνά ότι προμηνύει ανατροπές και αναταραχή. Κάτω από το φως τέτοιων πύρινων προάγγελων, νέες αυτοκρατορίες γεννιούνται, παλιοί πολιτισμοί πεθαίνουν, και ακόμα και τα ίδια τα άστρα μπορεί να χαθούν από τον ουρανό…\nΗ αλήθεια, όμως, είναι ίσως ακόμα πιο ανησυχητική.\nΤο παντοδύναμο ον που είναι γνωστό με το όνομα Ωρέλιον Σολ ήταν αρχαίο ήδη προτού εμφανιστούν οι θνητές φυλές της Γης των Ρούνων. Έχοντας γεννηθεί με την πρώτη ανάσα της πλάσης, ο Ωρέλιον Σολ και οι όμοιοί του διέσχιζαν το τεράστιο κενό του ανέγγιχτου ακόμη ουράνιου βασιλείου, θέλοντας να γεμίσουν αυτόν τον απέραντο καμβά με θαύματα που θα έφερναν τη γαλήνη και τον θαυμασμό στην ψυχή όλων όσων τα έβλεπαν.\nΣτις περιπλανήσεις του ο Ωρέλιον Σολ σπάνια είχε συναντήσει κάποιον ισάξιό του. Οι αιώνιες Όψεις δεν γνώριζαν τι θα πει πάθος και περιέργεια, με αποτέλεσμα να συνεισφέρουν ελάχιστα στην ύπαρξη του σύμπαντος. Τους αρκούσε μόνο να συνθέτουν φιλοσοφίες σχετικά με τη φύση της πλάσης, εγωκεντρικές σε διασκεδαστικό βαθμό.\nΌμως, ήρθε κάποτε η στιγμή που ανακάλυψε κάτι ξεχωριστό, λουσμένο μέσα στο φως ενός μάλλον συνηθισμένου ήλιου που είχε φτιάξει πολλούς αιώνες πριν. Έναν κόσμο. Νέα βασίλεια.\nΔεν ήξερε ποιος είχε δημιουργήσει αυτόν τον κόσμο, ούτε το γιατί —μόνο ότι δεν ήταν δικό του δημιούργημα.\nΟι Όψεις, που έδειχναν ασυνήθιστο ενδιαφέρον για το μέλλον του κόσμου αυτού, τον ικέτεψαν να πλησιάσει. Υπήρχε ζωή εδώ, και μαγεία, αλλά και νεογέννητοι πολιτισμοί που εκλιπαρούσαν να εμφανιστούν όντα ανώτερα από αυτούς και να τους καθοδηγήσουν. Κολακευμένος από την ύπαρξη αυτών των νέων θαυμαστών του μεγαλείου και της ανωτερότητάς του, ο Ωρέλιον Σολ θέλησε να απολαύσει τη λατρεία των πρωτόγονων και κατέβηκε από τους ουρανούς με τη μορφή ενός τεράστιου και τρομερού αστρικού δράκου.\nΟι μικροσκοπικοί κάτοικοι της ασήμαντης γης του Τάργκον έδωσαν στο νέο ον το όνομα του χρυσού φωτός που έστελνε το δώρο του, ο ήλιος τους. Σε αντάλλαγμα για το δώρο αυτό, οι Όψεις τούς διέταξαν να κάνουν μια ανάλογη προσφορά στον νέο τους θεό. Οι θνητοί σκαρφάλωσαν στην κορυφή του ψηλότερου βουνού τους και του πρόσφεραν ένα θεσπέσιο στέμμα, που είχε φτιαχτεί με περίτεχνη και δόλια μαγεία, και πάνω του είχε χαραγμένα τα μυστηριώδη σχέδια του ουράνιου βασιλείου.\nΑπό τη στιγμή που το στέμμα άγγιξε το μέτωπό του, ο Ωρέλιον Σολ κατάλαβε ότι κάθε άλλο παρά δώρο ήταν.\nΤο καταραμένο εκείνο πράγμα σφηνώθηκε στη θέση του με αφάνταστη δύναμη, τόση που ούτε και ο ίδιος μπορούσε να το βγάλει, και ένιωσε ότι διάνοιες πολύ κατώτερες από τη δική του έκλεβαν και ανέλυαν τις γνώσεις του για τον ήλιο και τη δημιουργία του. Και το χειρότερο, η δύναμη του στέμματος τον εξακόντισε πίσω στους ουρανούς και δεν τον άφηνε να πλησιάσει ξανά εκείνον τον κόσμο.\nΜην μπορώντας να κάνει αλλιώς, αναγκάστηκε να παρακολουθεί τις διπρόσωπες Όψεις του Τάργκον, καθώς αυτές διέταζαν τους θνητούς να κατασκευάσουν έναν τεράστιο, λαμπρό δίσκο. Χρησιμοποιώντας τον, διοχέτευσαν τη δική του ουράνια δύναμη για να δημιουργήσουν αθάνατους θεούς-πολεμιστές, για κάποια άγνωστη σύγκρουση που προφανώς ερχόταν.\nΓεμάτος οργή, ο Ωρέλιον Σολ είδε άλλα άστρα, που τώρα είχαν μείνει χωρίς φροντίδα και συντήρηση, να χάνονται από το στερέωμα, και πάλεψε να ελευθερωθεί από τα δεσμά του στέμματος. Το φως τους στο σύμπαν ήταν δικό του γέννημα! Γιατί έπρεπε να μένει αλυσοδεμένος τώρα από τις Όψεις και τα χαμερπή πιόνια τους; Βρυχήθηκε με αγαλλίαση όταν ο Ηλιακός Δίσκος απέτυχε να λειτουργήσει… Όμως, σύντομα είδε έναν δεύτερο, ακόμα πιο ισχυρό, να παίρνει τη θέση του. Τελικά, παραδομένος στη μοίρα του, είδε τους θεούς-πολεμιστές να εξοντώνουν τους αντιπάλους τους, έπειτα να εξοντώνουν πλάσματα από καθαρό σκοτάδι, και τελικά ο ένας τον άλλον.\nΚαι τότε, μέσα σε μια κοσμική στιγμή που μόλις έφτανε για να ανοιγοκλείσει τα μάτια του ένας αστρικός δράκος, ο κόσμος τους ρημάχτηκε από μια σειρά μαγικών καταστροφών, και ο Ωρέλιον Σολ είδε ότι, επιτέλους, το Τάργκον και οι μισητές του Όψεις είχαν μείνει σχεδόν χωρίς καμία άμυνα. Καθώς προσπάθησε με προσοχή να επιστρέψει, συνειδητοποίησε ότι η μαγεία που τον κρατούσε δέσμιο εξασθενούσε. Θραύσματα χρυσού άρχισαν να πέφτουν από το στέμμα του και να πετούν διασχίζοντας τον ουρανό, λάμποντας σαν κομήτες.\nΟ Ωρέλιον Σολ νιώθει για τη Γη των Ρούνων μια πυρωμένη, αιώνια οργή, που τροφοδοτείται από τις δελεαστικές προοπτικές να βρει εκεί την ελευθερία και εκδίκηση που τόσο θέλει. Είναι σίγουρος ότι εδώ, σε αυτόν τον κόσμο, η ισορροπία των κοσμικών δυνάμεων θα γείρει προς το μέρος του για ακόμα μία φορά. Και τότε, το σύμπαν ολόκληρο θα μάθει ποια είναι η μοίρα εκείνων που τολμούν να κλέψουν τη δύναμη ενός Σφυρηλάτη των Άστρων."
    },
    "Ωρόρα": {
        "name": "Ωρόρα",
        "region": "Φρέλιορντ",
        "image_url": "https://cmsassets.rgpub.io/sanity/images/dsfx7636/universe/40ab29f8f4bc653f3c7bd6e904e85fb51225f52d-1920x1080.jpg?accountingTag=LoL",
        "champ_url": "https://universe.leagueoflegends.com/el_GR/champion/aurora/",
        "lore": ""
    },
    "Σκάρνερ": {
        "name": "Σκάρνερ",
        "region": "Ιστάλ",
        "image_url": "https://cmsassets.rgpub.io/sanity/images/dsfx7636/universe/2aac05bb1f597369b121684cc09103dc3e408653-1215x717.jpg?accountingTag=LoL",
        "champ_url": "https://universe.leagueoflegends.com/el_GR/champion/skarner/",
        "lore": "Κάθε Ιστάλι έχει ακούσει μεγαλώνοντας το όνομα του Σκάρνερ, του αρχαίου προστάτη της Ιστάλ, του Μπράκερν που άλλαξε το σχήμα του εδάφους και έχτισε τους πρώτους αρχιτεκτότοπους. Το πρόσωπό του είναι ζωγραφισμένο σε ανάγλυφα και έχει απαθανατιστεί στα χρονικά της Ιστάλ, ως μύθος που ακόμα απολαμβάνει τιμή και σεβασμό.\nΟ θάλαμος που κατοικεί ο Σκάρνερ βρίσκεται βαθιά κάτω από τον θεμελιώδη αρχιτεκτότοπο της Ισαοκάν. Εκεί, ακούει τις δονήσεις του εδάφους από πάνω του. Ακούει… και περιμένει.\nΟ μύθος του Σκάρνερ ξεκίνησε πριν χιλιετίες. Γεννήθηκε στη φυλή των Μπράκερν Οπάλ-ιν και είναι απόγονος της θρυλικής Μητέρας Νισάλεϊ. Όταν τα άλλα μικρά Μπράκερν της οικογένειάς του κατέβηκαν από τη ράχη της Νισάλεϊ, μακριά από την ασφάλειά της, ο Σκάρνερ παρέμεινε, μελετώντας προσεκτικά τη δύναμη και τη σοφία της.\nΗ παρατήρησή του εξελίχθηκε σύντομα σε επινοητικότητα. Σε αντίθεση με τους συνομήλικούς του, ο Σκάρνερ τελειοποίησε τον έμφυτο έλεγχο του εδάφους που έχουν τα Μπράκερν, καθώς και την τέχνη της αναγνώρισης των μοτίβων των υπόγειων δονήσεων, η οποία του επέτρεψε να διαισθάνεται και να αποκρυπτογραφεί κινήσεις από πολύ μεγάλη απόσταση.\nΌταν ο Σκάρνερ μεγάλωσε, χάρη σε αυτές τις δονήσεις εντόπισε μια δραματική αλλαγή στην ήπειρο, η οποία σηματοδοτήθηκε από την άφιξη αποίκων από την ανατολή. Η φυλή Οπάλ-ιν δεν εμπιστευόταν τους ξένους, αλλά η περιέργεια του Σκάρνερ ήταν ασυγκράτητη. Έπρεπε να μάθει τις προθέσεις τους.\nΕρεύνησε αυτούς τους «Ιστάλι». Γεννιούνταν, μοχθούσαν, πέθαιναν. Ο χρόνος τους πάνω στον κόσμο ήταν απίστευτα σύντομος. Ωστόσο, ο Σκάρνερ παρατήρησε ότι χρησιμοποιούσαν τον λιγοστό τους χρόνο για να κατασκευάζουν, να δημιουργούν, να εφευρίσκουν. Έβρισκε την ύπαρξή τους συναρπαστική… μέχρι που ανακάλυψε πόσο εύθραυστοι ήταν.\nΌταν ο αναπτυσσόμενος οικισμός των Ιστάλι κόντεψε να καταστραφεί από μια κατολίσθηση, ο Σκάρνερ παρενέβη, θέλοντας να διατηρήσει τα πειραματόζωά του. Το πανύψηλο Μπράκερν βγήκε μέσα από τη ζούγκλα και, χρησιμοποιώντας τη ρώμη του και ελέγχοντας το έδαφος, εξουδετέρωσε την κατολίσθηση προτού προλάβει να καταστρέψει το χωριό. Όταν η σκόνη καταλάγιασε, οι Ιστάλι κοίταξαν τον σωτήρα τους με ευλάβεια και ευγνωμοσύνη.\nΟ Σκάρνερ άρχισε να γίνεται προστατευτικός προς τους Ιστάλι. Αυτά τα καχεκτικά πλάσματα δεν θα μπορούσαν να επιβιώσουν χωρίς αυτόν.\nΠλέον, δεν παρατηρούσε τους Ιστάλι από μακριά και καθώς ασχολούταν περισσότερο μαζί τους, ο Σκάρνερ περνούσε λιγότερο χρόνο με τη φυλή του. Οι άνθρωποι έγιναν το μόνιμο έργο του και το έθνος τους μετατράπηκε στο νέο του σπίτι.\nΗ σχέση που καλλιέργησε με τους πρώτους Ιστάλι ήταν μια σχέση ανταλλαγής: οι Ιστάλι μοιράζονταν τον πολιτισμό και την ιστορία τους και Σκάρνερ διαμόρφωνε το έδαφος, βοηθώντας στην οικοδόμηση του θεμελιώδους αριτεκτότοπου της Ισαοκάν, όπου συνδέονται οι γραμμές ισχύος του πλανήτη.\nΩστόσο, ο Σκάρνερ έκανε τη μεγαλύτερή του συνεισφορά ως ιδρυτικό μέλος της κυρίαρχης κάστας του πολιτισμού. Συνδυάζοντας την επιστημονική προσέγγιση της Ιστάλ με τον κολεκτιβιστικό πολιτισμό των Μπράκερν, ο στόχος των Γιουν Ταλ ήταν να οδηγήσουν τον λαό σε ένα λαμπρό μέλλον.\nΚαι με την προστασία του Σκάρνερ, η Ιστάλ ευημερούσε.\nΈξω από την Ιστάλ, η Αυτοκρατορία της Σουρίμα είχε επεκτατικές διαθέσεις και ο Σκάρνερ παρατηρούσε την άνοδο των Εξυψωμένων στην ήπειρο. Η πίστη του στην επινοητικότητα των θνητών θρυμματίστηκε, όταν είδε τη σκοτεινή πλευρά της ανθρωπότητας, τη διαφθορά που προκαλεί η δίψα για εξουσία.\nΟ Σκάρνερ διαισθανόταν την ένταση να αυξάνεται στη Σουρίμα. Παρόλο που εξέφραζε με παρρησία τη δυσπιστία του, όταν η Αυτοκρατορία της Σουρίμα ζήτησε από την Ιστάλ να συμμαχήσουν, οι Γιουν Ταλ δέχθηκαν με μεγάλη προθυμία.\nΗ εξέγερση της Ικάθια τον δικαίωσε, αλλά με τίμημα πολλών ζωών. Όταν η Αυτοκρατορία της Σουρίμα κατέρρευσε και η Ιστάλ ανεξαρτητοποιήθηκε, το μόνο που ένιωθε ο Σκάρνερ για τον κόσμο πέρα από τη ζούγκλα του ήταν αηδία. Έβλεπε μια έρημο πόνου και οδύνης.\nΜια έρημο που χειροτέρεψε ακόμη περισσότερο από τους Ρουνικούς Πολέμους.\nΌντας μάρτυρας σε αυτήν την καταστροφή, ο Σκάρνερ κατάφερε να πείσει τους Γιουν Ταλ να κρυφτούν από τον κόσμο, προστατεύοντας τον τόπο τους με μαγεία και ψέματα.\nΌμως η πίστη του προς τους Γιουν Ταλ είχε κλονιστεί. Όταν δεν μπορούσαν να διατηρήσουν την ασφάλεια των Ιστάλι, ο Σκάρνερ παρενέβαινε.\nΠλέον ήξερε πως μόνο εκείνος μπορούσε να προστατεύσει την Ιστάλ κι έτσι κατασκεύασε έναν υπόγειο θάλαμο κάτω από την Ισαοκάν, ο οποίος σχεδιάστηκε για να ενισχύει τα νήματα των δονήσεων σε όλη την ήπειρο. Οι χτύποι τον ενημέρωναν για τις απειλές στην ασφάλεια της Ιστάλ και ο σταθερός θόρυβος από πάνω του αποδείκνυε ότι η πόλη συνέχιζε να επιβιώνει, υπό την κυριαρχία του.\nΕκεί, άκουγε… και περίμενε.\nΣτο βαθύ σκοτάδι της γης, η παράνοιά του επιδεινώθηκε και η επαγρύπνησή του μετατράπηκε με τον καιρό σε απομόνωση, μέχρι που δεν έφυγε ποτέ ξανά από τον θάλαμό του. Ο Σκάρνερ έγινε μια θολή ανάμνηση στη μνήμη των Ιστάλι και μετατράπηκε σε μύθο, ενώ η υπάρξή του ήταν γνωστή μόνο από τους Γιουν Ταλ, οι οποίοι ταξίδευαν υπόγεια για να συσκεφθούν μαζί του για το μέλλον της Ιστάλ.\nΠλέον, καθώς οι νέες γενιές των κυρίαρχων των στοιχείων γίνονται μέλη των Γιουν Ταλ, έχουν ξεκινήσει συζητήσεις για την πιθανότητα να κάνουν ξανά γνωστή την παρουσία τους στον κόσμο. Ο Σκάρνερ τρελαίνεται στο άκουσμα αυτών των ψιθύρων, επειδή γνωρίζει πως αν ανοίξουν αυτήν την πόρτα θα αντικρίσουν μονάχα τον πόνο και τον θάνατο, όπως συνέβη και με τις προηγούμενες γενιές.\nΟ Σκάρνερ εμπιστεύεται μόνο τον εαυτό του και θα κάνει τα πάντα για να προστατεύσει την Ιστάλ και τον λαό της.\nΑκόμα κι αν σημαίνει πως πρέπει να τους καταστρέψει."
    }
}