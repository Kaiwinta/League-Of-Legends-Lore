{
    "Aatrox": {
        "name": "Aatrox",
        "region": "Runaterra",
        "image_url": "https://cmsassets.rgpub.io/sanity/images/dsfx7636/universe/da41f44e7ab5b24f336e8c6198e04fdb13ee5554-1920x1080.jpg?accountingTag=LoL",
        "champ_url": "https://universe.leagueoflegends.com/hu_HU/champion/aatrox/",
        "lore": "Számos legenda szól a Darkin pengéről – néha démonnak, néha istenségnek nevezik őt, ám valódi nevét és bukásának történetét csak kevesen ismerik.\nAz ősi időkben, még jóval azelőtt, hogy a sivatag homokja maga alá temette volna a birodalmat, Shurima egyik ünnepelt hősét a Napkorong elé vezették, hogy egy mára elfeledett égi eszménykép avatárjává válhasson. A Felemelkedettként újjászületett lény szárnyai a hajnal aranyló fényében fürödtek, páncélján a remény tündöklő csillagai ragyogtak.\nAatroxnak hívták. Minden nemes ügyért vívott küzdelem élharcosa volt. Egész lénye olyan őszinte és igazságos volt, hogy más harcos istenek is rendszeresen az ő oldalára álltak, és halandó shurimai katonák tízezrei követték útján. Amikor Setaka, a Felemelkedettek harcos királynője a segítségét kérte az ikáthiai lázadás leveréséhez, Aatrox habozás nélkül válaszolt a hívásra.\nSenki sem számított azonban arra a borzalomra, amelyet a felkelők a birodalomra szabadítottak. Az Üresség hamar elnyelte ikáthiai mestereit, és eltaposott minden életet, amely az útjába került.\nSok-sok évnyi elkeseredett küzdelem után Aatroxnak és társainak a legnagyobb hasadékok lezárásával végre sikerült megfékezniük az Üresség telhetetlen előrenyomulását. De azok a magukat Napszülötteknek nevező Felemelkedettek, akik túlélték a harcot, örökre megváltoztak a háború borzalmaitól. Shurima győzedelmeskedett ugyan, de mindannyian elvesztettek valamit a győzelemért vívott küzdelemben... és ez alól a nemes Aatrox sem volt kivétel.\nKésőbb aztán, mint minden birodalom, Shurima is elbukott.\nMivel nem volt már uralkodó, akit védelmezniük kellett volna, és az Üresség fenyegetése sem jelentett többé kihívást, Aatrox és a Napszülöttek egymás ellen fordultak, a viszály pedig megtépázott világuk romjaiért vívott háborúvá fajult. A harcok elől menekülő halandók új gúnynéven kezdték emlegetni őket: a darkinok.\nFélelmükben, hogy a bukott Felemelkedettek épp olyan veszélyt jelenthetnek Runaterra világára, mint az Üresség támadásai, a targoniak úgy döntöttek, beavatkoznak. Úgy tartják, hogy az Alkony szelleme a darkinok csapdába ejtésének tudásával ajándékozta meg a halandókat, a háború újjászületett istene pedig számos halandót egyesített az ellenük vívott harchoz. Aatrox soha sem félt senkitől, seregei pedig készenlétben álltak, ám túl későn jött rá, hogy túljártak az eszén. Egy ezer haldokló napénál is hatalmasabb erő rántotta be őt a kezében tartott kardba, amellyel számtalanszor indult már csatába, és halhatatlan lelkét örökre a fegyverhez láncolta.\nA kard börtön volt, amely tudatát végtelen, fojtogató sötétségbe zárta, és a megváltó halál lehetőségétől is megfosztotta. Évszázadokon át küzdött pokoli ketrece ellen... amíg egy jöttment halandó elég bolond nem volt ahhoz, hogy kezébe merje venni a pengét. Aatrox kihasználta a kínálkozó lehetőséget, és akaratát, valamint eredeti alakjának utánzatát a fegyver hordozójára kényszerítette, bár a folyamat gyorsan elemésztette az új testben lakozó életerőt.\nAz ezt követő években Aatrox rengeteg új gazdatestet elhasznált – kivételes lelki- vagy fizikai erővel megáldott férfiak és nők sorait emésztette fel. Bár életében nem különösebben értett az efféle mágiához, megtanulta, hogyan vegye át egy lélegzetvételnyi idő alatt a hatalmat egy halandó teste és elméje fölött, sőt arra is rájött, hogy harc közben, áldozatai elemésztésével még nagyobbá és erősebbé válhat.\nAatrox hajthatatlanul járta a vidéket, elkeseredetten, vég nélkül keresve a módját, hogy visszaszerezze régi Felemelkedett formáját... a penge rejtélye azonban megoldhatatlannak bizonyult, és idővel rá kellett jönnie, hogy soha nem lesz képes megszabadulni a fogságból. Lopott és erőszakkal megformált teste csak árnyéka, rút megcsúfolása volt korábbi dicsőségének – olyan börtön, amely csak hajszálnyival volt tágasabb a kardnál. Kétségbeesés és gyűlölet fészkelte be magát a szívébe. Azok az égi erők, amelyeket Aatrox valaha megtestesített, minden emlékükkel együtt rég eltűntek Runaterra világából.\nAz igazságtalanságtól feldühödve olyan megoldást eszelt ki, amilyet csak egy börtönben senyvedő fogoly elkeseredettsége szülhet. Ha nem képes elpusztítani a pengét, és szabadulni sem tud, inkább teljes lényével a feledés sötétségébe merül.\nAatrox töretlenül menetel kegyetlen célja felé, háborút és pusztulást hagyva maga mögött, bárhová is menjen. Csak a vak remény vezeti őt: úgy hiszi, ha a mindenséget képes lenne egyetlen végső, apokaliptikus csatába hajszolni, amelyben minden és mindenki elpusztul, talán a pengével együtt az ő létezése is véget érhetne."
    },
    "Ahri": {
        "name": "Ahri",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/0619a0db80701ccb952027a51bcfea713ea9f75f-1215x717.jpg?accountingTag=LoL",
        "champ_url": "https://universe.leagueoflegends.com/hu_HU/champion/ahri/",
        "lore": "Ahri sokáig maga sem ismerte saját származását, vastaya törzsének története a múlt ködébe veszett, \ncsak a születése óta magánál hordott két drágakő maradt meg belőle. \nA legkorábbi emlékei arról szólnak, hogy jégrókákkal fut Shon-Xan északi vidékén. Bár Ahri tudta, hogy nem közülük való, a falka tagjai egyértelműen valamiféle rokon léleknek tekintették, és befogadták maguk közé.\nA vad, ragadózó életmód ellenére Ahri inkább az őt körülvevő erdővel érzett mélyebb kapcsolatot. Mint idővel megértette, ennek oka az, hogy a vastayák varázsereje lényének minden egyes sejtjét átjárja, és lehetővé teszi számára, hogy a szellemek láthatatlan tartományát is érzékelje. Mivel nem volt, aki tanítsa, a maga módján alkalmazta ezt az erőt, leginkább arra, hogy javítsa reflexeit, és könnyebben tudja elejteni a prédáját. Ha elég óvatos volt, és az áldozat közelébe tudott férkőzni, képes volt úgy megnyugtatni az ijedt szarvast, hogy az csendes és békés maradt akkor is, amikor ő és a falka tagjai a húsába mélyesztették a fogaikat.\nA halandók világa Ahri számára ugyanolyan távoli és nyugtalanító volt, mint a jégrókáknak, valami azonban vonzotta e világ felé, amit nem tudott megmagyarázni. Az emberek különösen durvának és zordnak tűntek a szemében… és amikor egy csapat vadász a közelben vert tanyát, Ahri távolról figyelte sötét üzelmeiket.\nAmikor egyiküket megsebesítette egy kóbor nyílvessző, Ahri érezte, ahogy a férfiból elszivárog az élet. Mivel csak a ragadozók ösztönét ismerte, Ahri megízlelte a férfi testéből távozó lélekesszenciát, és így rövid időre bepillantást nyert a férfi emlékeibe: látta a harcban elesett szerelmét, és a gyermekeit, akiket hátrahagyott, amikor északra indult. Ahri finoman áthangolta a férfi szomorúságát örömmé, és egy napfényben úszó mező képét idézte fel a haldokló elméjében, amíg az kilehelte a lelkét.\nEzután észrevette, hogy könnyen jönnek a szájára az emberi szavak, mintha csak egy homályos álomból idézné fel őket. Ekkor Ahri már tudta, hogy ideje elhagyni a falkát.\nAhogy egyre közelebb került a civilizációhoz, olyan elevennek érezte magát, mint még soha. Ragadozói ösztöne megmaradt, de Ionia-szerte új élmények, érzelmek és szokások egész kavalkádját szívta magába. Úgy tűnt, lénye lenyűgözi a halandókat, és ezt gyakran az előnyére fordította, amikor az életesszenciájuk elszívása közben szépséges látomásokat, vágyaikat életre keltő ábrándokat vagy olykor bánattal átitatott álmokat bocsátott rájuk.\nMegrészegült az ellopott emlékektől, és valósággal elbódította, hogy elveheti mások életét, még ha érezte is áldozatai gyászát és szomorúságát. Néhány szívfájdító pillanatra megtapasztalta a szerelmi csalódást és a határtalan örömöt is, és egyre többre vágyott belőlük. Letaglózták az érzelmek, de érzékelte, hogy az ereje mindig gyengült, amikor megpróbált távolságot tartani az emberektől, ezért újra és újra visszatért csillapítani éhségét… \nIdővel ugyanúgy tekintett magára, mint a halandók: szörnyetegként.\nVégül egy nap rábukkant egy művész, épp amikor egy férfi teste fölé hajolva szívta magába az életesszenciáját. Sokan futásnak eredtek volna, ő azonban felajánlotta az életesszenciáját Ahri szívéért cserébe. Ahri életében először esett szerelembe, és hagyta, hogy őszintén, odaadóan viszontszeressék.\nBoldogan és vidáman teltek napjaik, és Ahri a párjából táplálkozott. Leírhatatlanul boldog volt... ám egy nap elvesztette az uralmat maga felett, és kiszívta a férfi összes életesszenciáját.\nAhri vigasztalhatatlan volt, teljesen hatalmába kerítette az első és egyetlen szerelme elvesztése miatt érzett gyász. Megölte az első és egyetlen embert, aki valóban szerette őt. Még inkább kerülte a civilizációt, és megszállottan kutatni kezdte saját eredetét, remélve, hogy így megtanulhatja uralni a képességeit.\nA két napkővel a kezében a hozzá hasonlók keresésére indult. Az útja Ioniából Runaterrába vezetett, ahol végre rálelt őseire, a vesani nevű vastaya törzsre, akik innovációikkal és mágiájukkal segítették a világot, mielőtt kiirtották őket.\nKultúrájuk emlékeit látva Ahri megújult erővel vágott neki a világnak, hogy újabb vesani ereklyéket találjon. Szeretné továbbvinni örökségüket, és a példájukat követve jobb hellyé tenni Runaterrát. A bűnbánat súlyos béklyóitól megszabadulva végre kész lemondani a lopott emlékekről, és saját élményeket szerezni."
    },
    "Akali": {
        "name": "Akali",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/40f31a2bd25a32f90183e28bf304ea2bf764d38c-1920x1080.jpg?accountingTag=LoL",
        "champ_url": "https://universe.leagueoflegends.com/hu_HU/champion/akali/",
        "lore": "Ionia mindig is a vad mágia földje volt, amelynek életszerető népe és hatalmas szellemei a harmonikus együttélésre törekednek… Néha azonban ez a békés egyensúly nem egykönnyen érhető el. Nem árt tehát figyelemmel kísérni az alakulását.\nA kinkou rend Ionia szent egyensúlyának önjelölt őre. Hű szolgái a szellemi és az anyagi világot járják, hogy elsimítsák a felmerülő viszályokat, vagy ha kell, erővel közbeavatkozzanak. A kinkou szülötte Akali, Mayym Jhomen Tethi lánya, aki az Árnyék ökleként vált ismertté. Mayym és párja, Tahno a rend közösségében nevelték fel lányukat, Kusho nagymester, az Alkony szemének vigyázó tekintete előtt.\nAmikor szüleit elszólította a kötelesség, a rend többi tagja jelentette Akali számára a családot. Kennen, a vihar szíve sok időt töltött a fiatal lánnyal, megtanította a dobócsillaggal bánni, és megmutatta neki, hogy a gyorsaság és a szívósság győzedelmeskedhet az erő felett. Akali koraérett gyermek volt, és szivacsként szívta magába a tudást. Hamarosan mindenki számára egyértelművé vált, hogy szülei nyomdokaiba fog lépni, és a nagymester fiával és kijelölt örökösével, Shennel együtt vezetik majd az Ionia egyensúlyának megőrzésére felesküdött új generációt.\nAz egyensúly azonban illékony állapot. A rend megosztottá vált.\nEgy akaratos tanítvány, Zed visszatért, hogy összecsapjon Kushóval, és egy véres puccs kíséretében megszerezte a hatalmat. Akali a keleti hegyekbe menekült Mayym, Shen, Kennen és maroknyi rendtársuk kíséretében. Sajnos Tahno nem volt köztük.\nZed mesterkedése, amellyel a kinkout a könyörtelen Árnyak rendjévé alakította, már majdnem elérte célját. Az Alkony új szeme, Shen azonban eltökélte, hogy újjáépíti mindazt, ami elveszett. Vissza akart térni a kinkou három alapelvéhez, amit a Csillagok figyelésének pártatlan tisztasága, a Versenyre kelni a Nappal fáradhatatlan igazságkeresése és az egyensúlyvesztés Fametszés általi kiküszöbölése jelentett. Bár egyelőre kevesen voltak, azt remélték, hogy az újoncok kiképzésével visszaállíthatják, sőt, növelhetik tagjaik számát.\nAmikor Akali tizennégy éves lett, hivatalosan is megkezdte a kinkou tanítás szerinti felkészülését, hogy az Árnyék új ökleként anyja nyomdokaiba léphessen.\nA harcban őstehetségnek bizonyult, és a kama és a kunai, vagyis a kézi sarló és a dobókés forgatását mesteri szintre fejlesztette. Számos rendbéli társától eltérően neki nem voltak mágikus képességei, mégis be tudta bizonyítani, hogy méltó a rá váró címre, így anyja időben visszavonulhatott, hogy az ifjú újoncok terelgetésében segédkezhessen.\nA nyughatatlan lelkű Akali azonban továbbra is nyitott szemmel járt. Bár a kinkou és az Árnyak rendje Ionia noxusi megszállásának árnyékában kényszerű megállapodást kötött, Akali látta, hogy hazáját még mindig szenvedés sújtja. Kezdte megkérdőjelezni magában, hogy a rend vajon tényleg képes-e teljesíteni a feladatát. A Fametszés eredetileg a szent egyensúly veszélyeztetőinek kiiktatására szolgált… Shen mégis mindig az önmegtartóztatást ösztönözte.\nShen csak visszafogta őt. A mantrák és a meditáció Akali lelkét ugyan lecsendesíthették, az ellenfeleket azonban ilyen közhelyekkel nem lehet legyőzni. Ifjonti koraérettsége nyílt ellenszegülésbe fordult. Vitába szállt és dacolt Shennel, és a maga módján vadászta le Ionia ellenségeit.\nAz egész rend előtt nyíltan kijelentette, hogy a kinkou cselekvésképtelen, hiszen a szellemi egyensúlyról és a türelemről szóló prédikációik vajmi keveset érnek. Az anyagi világban ioniaiak halnak meg, és Akali őket akarta megvédeni. Orgyilkosnak képezték ki. Úgy döntött tehát, hogy az is lesz: orgyilkos. Többé már nem volt szüksége a rendre.\nShen harc nélkül elengedte, mert tudta, hogy ezt az utat Akalinak egyedül kell megtennie. Talán egyszer majd visszatér, de ezt a döntést csak ő hozhatja meg."
    },
    "Akshan": {
        "name": "Akshan",
        "region": "Shurima",
        "image_url": "https://cmsassets.rgpub.io/sanity/images/dsfx7636/universe/07c43e3534cea074a4dbcf273dfcf3220cfc40b7-1920x1080.jpg?accountingTag=LoL",
        "champ_url": "https://universe.leagueoflegends.com/hu_HU/champion/akshan/",
        "lore": "Kelet-Shurima árnyai között egy igazságért küzdő bosszúálló suhan a gonosztevők nyomában. A büntetés gyors és elkerülhetetlen, eszköze pedig egy különleges fegyver, amely jóvá teszi a rossz tetteket.\nAkshan Marwi utcáin nőtt fel, így hamar megismerte az igazságtalanság természetét. A város hadurai kényük-kedvük szerint elvettek mindent, ami megtetszett nekik, ezért a többség próbálta meghúzni magát, és csak a saját dolgával törődött. Az ifjú Akshan azonban sosem hagyta szó nélkül a gonosz tetteket, és mindig közbeavatkozott, ha azt látta, hogy valakivel rosszul bánnak. A fiú emiatt idővel nagyon veszélyes ellenségeket szerzett, és egy alkalommal félholtra is verték.\nDe a szerencse mellé állt. Egy Shadya nevű idős nő talált rá az eszméletlen fiúra, aki a háza előtt esett össze. Marwi íratlan szabályai szerint nem lett volna szabad közbeavatkoznia, mégis bevitte magához Akshant, aki végül felépült életveszélyes sérüléseiből.\nAkshan hamar rájött, hogy megmentője nem egy átlagos nő. Shadya egy ősi rend, a Fény Őrzőinek tagja volt, akik megesküdtek, hogy szembeszállnak a Lidércjárásokkal, és elpusztítják a Fekete Köd szolgáit. Felismerte, hogy Akshan nehéz gyermekkora miatt makacs és dacos, de egyben sebezhető is. Bár kezdetben sokszor vitatkoztak az őrzők szabályairól és azok betartásáról, Shadya számára hamar nyilvánvalóvá váltak a fiú jó tulajdonságai is. Bátor volt és erős igazságérzet hajtotta... igazi ritkaság Marwiban. Meglátta benne a lehetőséget, ezért Shadya alkut ajánlott neki: beköltözhet hozzá, és megvédi őt számtalan ellenségétől, cserébe viszont a fiú beáll az Őrzők rendjébe.\nShadya mindent megtanított Akshannak arról, hogyan maradhat életben magányos őrzőként, és hamar kölcsönös tisztelet és szeretet alakult ki köztük. Akshanból, a találékony utcagyerekből Akshan, a gazemberek réme lett. Bár képességei rohamos gyorsasággal fejlődtek, mentora mégis egyre zárkózottabbá és nyugtalanabbá vált.\nShadya végül elmondta tanítványának, hogy mi bántja: egy Lidércjárás közelgett, méghozzá az addigi legnagyobb, amely az Árny-szigetekről érkező lidércek és élőholtak seregét készült a világra zúdítani. Csak az Őrzők shurimai kriptákban és sírokban elrejtett fegyvereivel lehetett reményük a végítélet elkerülésére. Ha meg akarják menteni a világot a Romlástól, meg kellett szerezniük a fegyvereket, méghozzá gyorsan.\nShadya döbbenetére kiderült, hogy a kriptákat kifosztották, és az ősi fegyverek helyi hadurakhoz kerültek. Először próbált a hadurak lelkére beszélni, hogy mondjanak le önként a fegyverekről, hisz szükség van rájuk az elkerülhetetlen Lidércjárás ellen, de a mohó tolvajok próbálták saját maguknak megszerezni a fegyverek erejét.\nFogytán volt az idő, ezért Akshan és Shadya kénytelen volt beérni azzal, ami kéznél volt. Átnézték a bázisuk fegyvertárát, ahol Akshan szeme megakadt egy különösen szemrevaló pisztolyon. Mentora azonnal kikapta kezéből a fegyvert, és megtiltotta neki, hogy valaha is használja. Elmondta neki, hogy a fegyver neve Feloldozó, és különös, ősi bűbájjal ruházták fel: ha kioltja egy gyilkos életét, feltámasztja legutóbb megölt áldozatait.\n– Ez túl nagy hatalom egy halandó számára – jelentette ki Shadya. – Az élet és halál dolgait jobb a sorsra bízni.\nAkshan mindig is vitatta az őrzők egyes szabályait, de a sorsról különösen határozott véleménye volt. Egész életében azt látta, hogy a jó embereket elnyomják, míg a gazemberek következmények nélkül tehetik, amihez kedvük van. Ha a sors valóban létezik, némi segítségre szorul, a Feloldozó pedig megadhatná ezt a segítséget.\nEgyre jobban elmerült a fegyver történetében, és ahogy újabb részleteket szedett ki Shadyából, Akshan megdöbbentő felfedezésre jutott: a nő a fegyver segítségével mentette meg őt évekkel korábban, amikor eszméletlenül talált rá az utcán. Felkutatta a bűnözőt, aki majdnem végzett Akshannal, és megölte a fegyverrel, felélesztve ezzel a fiút. Akshan feltette magának a kérdést: miért ne lehetne mást is feltámasztani így? Biztosan voltak olyanok, akik jobban megérdemlik, mint ő.\nAmíg Akshan a rend elavult szabályai felett mélázott, mentora tovább győzködte a hadurakat, hogy adják vissza az ellopott fegyvereket. A két fél között egyre nőtt a feszültség, míg egy nap Akshan hazatérve holtan találta Shadyát az utcán; teste szinte pontosan ugyanazon a helyen hevert, mint az övé annyi évvel korábban.\nAkshan tudta, mi a teendője. Kissé módosította a Feloldozót a saját szája íze szerint, majd nekivágott a sivatagnak a tiltott fegyverrel, bosszúra szomjazva. Nem tudta, hogy pontosan melyik hadúr végzett mentorával, ezért csak egy megoldást látott: egyenként végeznie kell velük, amíg Shadya vissza nem tér Runaterra földjére."
    },
    "Alistar": {
        "name": "Alistar",
        "region": "Runaterra",
        "image_url": "https://cmsassets.rgpub.io/sanity/images/dsfx7636/universe/c80ba28d8903e2279bca02b0d3b0192b11dc0f96-1215x717.jpg?accountingTag=LoL",
        "champ_url": "https://universe.leagueoflegends.com/hu_HU/champion/alistar/",
        "lore": "Rengeteg civilizáció állt ellen Noxusnak, de egy sem bírta olyan sokáig, mint a Nagy-választóhegység klánjai. Noha ezek a vad hegyi minótauroszok évszázadokon át védelmezték a Zaun ősi városába vezető szárazföldi kereskedelmi utakat, nem vettek részt Valoran nagyobb konfliktusaiban.\nAlistar, a nemes harcos az összes klán körében nagy tiszteletnek örvendett. Amikor elüvöltötte magát a hegycsúcsokon, még a legbátrabb betolakodók is megfutamodtak – csak a legvakmerőbbek szálltak szembe vele. Ennek ellenére a tanácsban mindig arra biztatta társait, hogy fűzzék szorosabbra kapcsolataikat más halandó fajokkal. A legtöbben szörnyekként tekintettek a minótauroszokra. Ez megnehezítette a kommunikációt másokkal, így örök kívülállók maradtak.\nEkkor állt elő Noxus egy szép ígérettel. Küldöttjük, a Tewain-ház úrnője elmondta, hogy a birodalom meg akarja szerezni a keletre fekvő tengerparti város, Basilich feletti uralmat. Azonban fogadkozott, hogy ezt nem tennék meg a hegyek nagy klánjainak támogatása nélkül, és tárgyalásokra hívta őket egy semleges területre.\nA minótauroszok közül sokan hajlottak rá, hogy elfogadják az ajánlatát. Úgy érezték végre megszerezhetik a vágyott hatalmat és elismerést azzal, ha csatlakoznak Noxushoz.\nAlistar azonban szkeptikus volt. Rengeteg noxusi kémmel találkozott az utóbbi időben, és képmutató, alattomos népségnek tartotta őket. Ezért a klánja őt küldte el az ötven legjobb harcossal együtt, hogy utasítsák el a szövetséget. A többi klán döntésétől függetlenül Alistar nem akarta elfogadni valami távoli „Legfőbb Tábornok” uralmát.\nA tűzszünet zászlói alatt azonban Alistart és társait elárulták.\nA nagyobb klánok már hűséget esküdtek Noxusnak, és a képviselői Alistar ellen fordultak, amint ismertette az álláspontját. A csata rövid volt és véres. Alistar a puszta kezével zúzta össze a Tewain-ház úrnőjének koponyáját, de csakhamar láncra verve találta magát életben maradt társaival együtt. Ezután Noxus távoli fővárosába vitték őket lázadás szításának vádjával.\nA szerencsétlen minótauroszokat az Ítéletmondók arénájába vetették a Húsdaráló néven elhíresült, kegyetlen gladiátorfesztivál keretében.\nAlistar elborzadt a vérszomjas nézők kántálásától. Kérlelte klántársait, hogy ne küzdjenek, ne adják meg a noxusiaknak a rettenetes szórakoztatást, amire vágynak…\n21 nappal később, a fesztivál végén Alistar volt a törzse egyetlen túlélője. A tömeg kavicsokkal és rohadt gyümölccsel dobálta, miközben újabb meg újabb Ítéletmondók elé rángatták, és rákényszerült, hogy szörnyként harcoljon – és gondolkodjon. Addig ölte halomra az ellenfeleit, míg már az otthonáról őrzött emlékei is vérben úsztak.\nAlistar már csak árnyéka volt régi önmagának, amikor találkozott Ayeliával, az arénákban dolgozó szolgálólánnyal. Elsőre csak üvöltött és rázta a ketrece rácsait, mert azt hitte, a lány ugyanúgy fél tőle vagy bőszíteni akarja, mint mindenki más, de Ayelia egyiket sem tette.\nMindennap visszatért, és szelíd tisztelettel beszélt hozzá, míg végül Alistar is kedvesen válaszolt. Noxus Ayelia hazáját is elfoglalta, és amikor látta Alistar szenvedését, meggyőződésévé vált, hogy együtt kell elhagyniuk a gyűlölt várost. A lány suttogva vázolta fel tervét a rácsokon keresztül, és Alistar évek óta először úgy tudott az otthonára gondolni, hogy ne csak az elvesztésén rágódjon.\nAz egyik éjjelen Ayelia elhozta Alistarnek a cellája kulcsát. Nagy áldozatot hozott azért, hogy elrendezhesse a szökést, és Alistar megesküdött, hogy tízszeresen fizeti ezt vissza neki.\nA folyóhoz siettek, ahol egy teherszállító uszály várt rájuk. Ahogy azonban felszálltak, noxusi ügynökök rontottak elő az árnyak közül. Alistar belevetette magát a harcba, tekintete elborult a gyilkos dühtől, és bár Ayelia újra meg újra hívta, ő meg sem hallotta a szavát.\nMire Alistar lemészárolta a támadókat, a hajó elment – Ayeliával a fedélzeten. Alistar így hát gyalog menekült délnek. Mindenhol kereste a szolgálólányt, de nem találta. Talán elfogták? Meggyilkolták? Úgy tűnt, nyoma veszett.\nNéhány héttel később a birodalmat sötét alapjaiban rázta meg egy politikai puccs, így hát a minótaurosz szökése feledésbe merült.\nAlistar most egyedül járja a világot, csendesen és névtelenül, amennyire ez lehetséges. Mindenkit ellenállásra buzdít a Noxus uralta területeken, és az elesettek és megnyomorítottak oldalán harcol. Csak akkor tér majd vissza a hegyekbe és hagyja hátra a dühét, ha sikerül kitörölnie a szégyent a lelkéből, megfizetnie minden kegyetlenségért és meghálálnia minden kedvességet.\nAddig is minden városban, ahol jár, Ayelia után kérdezősködik."
    },
    "Ambessa": {
        "name": "Ambessa",
        "region": "Noxus",
        "image_url": "https://cmsassets.rgpub.io/sanity/images/dsfx7636/universe/fe4125e7d5135486c5bb6941641e53316fb90c59-1920x1080.jpg?accountingTag=LoL",
        "champ_url": "https://universe.leagueoflegends.com/hu_HU/champion/ambessa/",
        "lore": "Ambessa Medarda a modern kori Noxus egyik legnagyobb hatalmú családjába született, és talán kezdettől fogva sikerre volt ítélve. A családját nem sorolták a régi nemesi házak közé, mégis nagy tiszteletre és befolyásra tettek szert a birodalom alapítása óta… és Ambessa már fiatalon megtapasztalta a vérontást, amikor az Ítéletmondókat figyelte az arénák lelátóiról, akik kockára tették életüket a dicsőség reményében. Ifjú kora miatt nem vehetett részt személyesen a harcban, de minden meccs minden mozdulatát megjegyezte.\nA hildenardi csata után az apja kiküldte őt a harcmezőre, hogy gyűjtse össze az elesett katonák kardjait. Bár még csak gyerek volt, Ambessa egyszer sem fordította el a tekintetét az őt körülvevő vérontás szörnyűségeiről… és megtanulta, hogy a haláltól nem félni kell, hanem tisztelni azt.\nAz áldozat nemes dolog. A nagyság ára.\nA Medardák családi hitvallása akkor született, amikor még kereskedők voltak a shurimai tengerparti városokban: a sivatagi róka és a legendák félelmetes farkasának erényeit kell egyesíteniük. Ezért senkit sem lepett meg, amikor Ambessa katonai pályára lépett, hasznosítva gyerekkori tapasztalatait, a család iránti hűséget és határozott cselekvést várva el másoktól is.\nA Medarda-ház büszke lánya volt, született harcos, aki rövid idő alatt tábornoki rangra emelkedett, és nagyapja, a családot irányító Menelik kedvencévé vált. De ő ennél is több volt: nő, szerető és anya. Ambessa habzsolta az életet. De csak akkor tudta meg, hogy mit jelent a feltétlen odaadás, amikor a karjába vette elsőszülöttjét, Kinót.\nDe tudta, hogy ebben ott rejlik a keserves csalódás lehetősége. Hamar világossá vált, hogy Kino mellkasában nem egy harcos szíve dobog.\nNem sokkal később Ambessa majdnem életét vesztette szülőföldje, Rokrund védelmében; Melt, a második gyerekét hordozta a szíve alatt a harcmezőn. Ahogy az elesett bajtársak és ellenségek között hevert, halálközeli élménye volt, és csak keveseknek árulta el, milyen látomásai voltak. Bármit is látott Ambessa, az még jobban megacélozta őt. Mindennek és mindenkinek be kellett hódolnia előtte, és nem tűrhette, hogy a gyerekei gyengeségét ellene fordítsák.\nNem ismert határt az ambíciója. Minden csatában a frontvonalon harcolt, félelmet nem ismerve nézett a halál szemébe. És minden győzelemmel egyre leleményesebbé, merészebbé ás hajlíthatatlanabbá vált.\nAz idős Menelik Medarda őt nevezte meg utódjaként a halálos ágyán, amivel belviszályt robbantott ki a család ágai között. De Ambessa tudta, hogy semmi esélyük ellene, mert a sors őt jelölte ki vezetőjüknek. Sorra legyőzte a riválisait, és megfogadta, hogy a Medarda névhez méltó örökséget épít. Amit tovább vihetnek a gyerekei.\nA család új fejeként Ambessa egyre gyakrabban emlegette a személyes mantráját:\nbármit teszel, a Farkas légy.\nNem tűrt meg semmilyen gyengeséget vagy ellentmondást, nehogy ez a gyengeség rá is hatással legyen. Még a lányát, Melt is Piltover távoli városába küldte.\nÉvekkel később Ambessa fülébe jutott egy új és nagy erejű találmány, a „hextech” híre… amelyet ráadásul pont Piltover gerinctelen idealistái hoztak létre. A felfedezés felkeltette Ambessa érdeklődését, ezért a fényűző városba utazott, hogy meglátogassa lányát, és kiderítse, a technológia segíthet-e tovább növelni a Medarda család hatalmát…"
    },
    "Amumu": {
        "name": "Amumu",
        "region": "Shurima",
        "image_url": "https://cmsassets.rgpub.io/sanity/images/dsfx7636/universe/bd6e23113bfc701f4b5e05ed94811a44f62ae723-1215x717.jpg?accountingTag=LoL",
        "champ_url": "https://universe.leagueoflegends.com/hu_HU/champion/amumu/",
        "lore": "Amumu egy magányos, szomorú lélek az ősi Shurimából, aki az egész világot bejárja, hogy barátra leljen. Egy nagy erejű átok sújtja, amely örök egyedüllétre kárhoztatja – az érintése halált, a szeretete pusztulást hoz. Akik látni vélték, élő tetemként írják le Amumut: apró teste zöldes színű pólyába van bugyolálva. Amumu rengeteg mítoszt, mesét és legendát ihletett, amelyeket annyiszor mondtak már el, majd adtak tovább, hogy szinte képtelenség elválasztani az igazságot a kitalációtól.\nShurima szívós népe sok mindenben egyetért: reggel mindig nyugatról fúj a szél, teliholdkor rossz ómen a teli has, eltemetett kincset csak a legnehezebb sziklák alatt találni. Amumu történetének viszont nincs általánosan elfogadott változata.\nAz egyik gyakori elképzelés szerint Amumu Shurima első uralkodócsaládjának volt a tagja, akiket egy betegség támadott meg, amely ijesztő gyorsasággal falta fel a szervezetüket. A legfiatalabb gyermeket, Amumut elzárták a lakosztályába, ahol a magányát csupán egy szolgálólány enyhítette, aki a falon keresztül hallotta a sírását. Ő udvari pletykákkal és nagymamája misztikus képességeiről szóló történetekkel szórakoztatta a magányos trónörököst.\nAz egyik reggel a lány azt a hírt hozta Amumunak, hogy az utolsó bátyja is meghalt, így ő lett Shurima császára. A lányt nagyon elszomorította a tudat, hogy a fiúnak egyedül kell elviselnie a hírt, ezért kinyitotta az ajtót, és beszaladt, hogy személyesen is megvigasztalja. Amumu átölelte őt, de amint hozzáért, azonnal hátrahőkölt, mert rájött, hogy a lányt ugyanarra a szörnyű sorsra ítélte, amit a családja szenvedett el.\nA lány halála után a nagymamája gonosz átokkal sújtotta a fiatal császárt. Szerinte Amumu gyakorlatilag megölte az unokáját. Az átok hatására Amumu a szenvedéssel teli pillanatának foglya lett, mint az édes borostyán-gyantába szorult rovar.\nEgy másik történet szerint a koronaherceg egy türelmetlen, kegyetlen és kevély ember volt. Ebben a változatban Amumut fiatalon koronázták Shurima császárává, és meg volt győződve arról, hogy a nap áldása van rajta, ezért kötelezte az alattvalóit, hogy istenként imádják.\nAmumu meg akarta szerezni Angor szemét, egy ősi ereklyét, amelyet egy aranyozott sírba rejtettek. Azt beszélték, hogy aki rendületlen szívvel tud ránézni, annak örök életet biztosít. Éveken át kereste a kincset, és rengeteg rabszolga tartott vele, akik végighordozták őt számtalan katakombán, és sokszor az életük árán hatástalanították a csapdákat, hogy a császár gond nélkül továbbjuthasson. Amumu végül elért a gigantikus arany boltívhez, ahol több tucat kőműves dolgozott a lezárt kapu feltörésén.\nA fiatal császár habozás nélkül beszaladt, hogy egy pillantást vethessen Angor szemére, a rabszolgák pedig megragadták a lehetőséget, és befalazták mögötte a bejáratot. A történet szerint a gyermekcsászár évekig élt a sötétségben, a magány az őrületbe kergette, és a végén már a saját bőrét karmolta, ezért be kellett pólyálnia a testét. Életét a Szem hatalma meghosszabbította, és volt ideje egykori bűnein tűnődni. A halhatatlanság azonban inkább átok volt a számára, mert örökre egyedül kellett maradnia.\nVégül egy sor pusztító földrengés döntötte romba a sírt, és a császár kiszabadult. Nem tudta, mennyi idő telhetett el, de elhatározta, hogy vezekelni fog a fájdalomért, amit másoknak okozott.\nDe van még egy történet: ezek szerint Amumu volt Shurima első és utolsó yordle uralkodója, aki őszintén hitt az emberi jóságban. Hogy bizonyítsa igazát a kétkedők előtt, megfogadta, hogy koldusként fog élni, amíg egy igaz barátra nem lel. Meg volt győződve arról, hogy a shurimaiak nem hagyják szenvedni a nincsteleneket.\nEzernyien sétáltak el a rendezetlen külsejű yordle előtt, de senki sem segített neki. Amumu egyre szomorúbbá vált, és végül összetört szívvel halt meg. De a halála nem vetett véget a keresésnek, és egyesek szerint a yordle továbbra is a sivatagot járja, hátha olyanokra akad, akik visszaadják az emberiségbe vetett hitét.\nVan néhány közös motívum ezekben a történetekben. Az előzményektől függetlenül Amumunak kiüresedett lélekkel, örök magányban, barátok nélkül kell élnie. Az örökkévalóságig keresnie kell a társát, a jelenléte felér egy átokkal, az érintése pedig halált hoz. A hosszú téli éjszakákon, amikor a tüzeket mindig táplálni kell, néha hallani, ahogy elkeseredetten zokog a sivatag mélyén, mert soha nem fogja átérezni a barátság örömét.\nBármit is keres Amumu (vezeklést, barátságot vagy egyetlen kedves gesztust), egy dolog biztos, mint a nyugati szél hajnalban: még nem talált rá."
    },
    "Anivia": {
        "name": "Anivia",
        "region": "Freljord",
        "image_url": "https://cmsassets.rgpub.io/sanity/images/dsfx7636/universe/9c05e1b1637da1f1a26dfb122aa049875c49598c-1215x717.jpg?accountingTag=LoL",
        "champ_url": "https://universe.leagueoflegends.com/hu_HU/champion/anivia/",
        "lore": "Anivia egy ősi freljordi félisten, aki az élet, a halál és az újjászületés körforgását képviseli, ami összeköttetésben áll a váltakozó évszakokkal. Azok számára, akik tisztelik, ő Freljord elemi lelke, a remény szimbóluma és a változás szent mozgatórugója.\nAz évek során összegyűlt mondák szerint Anivia mindig megjutalmazza azokat, akik kedvesek és szerények. Ritkán előfordul, hogy egy halandó megpillantja őt – vagy legalább is ezt állítja. Az emberek egy nemes, jég alkotta szellemmadárként írják le, csillogó szárnyakkal, amelyek eltakarják az eget is. Kiáltása olyan metszően éles, hogy még a legvadabb viharban is hallani lehet.\nA nomád Notai törzs énekei azt regélik, hogy Anivia születésekor esett először hó a világon. Amikor kitört a hatalmas jégtojásából, a héjának darabjai az égbe lövelltek, és azóta hóként szállnak alá. A Gyászholló törzs legendái szerint a Freljordon süvítő jeges szél az első szárnycsapásaiból ered.\nA tél ereje teljes egészében Anivia uralma alatt áll, így akik megpróbálnák meggyalázni szülőföldjét, rettentő ellenféllel kerülnek szembe. Ha feldühítik, képes erődítményeket és egész hegyeket összezúzni, a sikolya pedig olyan jeges hóviharokat támaszt, hogy az acélt is szilánkokra zúzzák.\nAz egyik legrégibb és legnagyobb tiszteletben tartott hiedelem szerint Anivia legnagyobb ajándéka a Freljordnak az elemi jég megteremtése volt. Ez az elemi mágiával átitatott, soha el nem olvadó anyag tiszta és erős. A legnagyobb látnokok és jégmágusok régóta igyekeznek felhasználni az elemi jeget erejük növelésére, az olyan fegyverek pedig, amelyekbe akár csak egy aprócska darabot is kovácsoltak belőle, végtelenül halálosak.\nAmikor a halandók először megérkeztek Freljordba, Anivia tárt karokkal fogadta őket. Látva, hogy a halandók nem bírják a hideget, Anivia elzárt völgyek felé terelte őket, ahol menedékre lelhettek, letelepedhettek, és lassan elkezdhették magukat hozzászoktatni az elemekhez. Gondoskodott róluk és vigyázott rájuk az első néhány bizonytalan évszázadban, a halandók pedig cserébe imádták őt.\nAnivia abban reménykedett, hogy ezek az újonnan érkezett törzsek egyesült erővel fogják védelmezni a Freljordot a betolakodóktól, de a véres belviszályok lassan elkerülhetetlenné tették az inváziót. A legenda szerint egy kapzsi déli király a harcosaival átvonult a hegyeken azzal a céllal, hogy uralma alá hajtsa az északi földeket, és megszerezze magának a vad mágiájukat. Aniviát olyan éktelen haragra gerjesztette a betolakodók gőgje és tiszteletlensége, hogy hóvihart bocsátott rájuk, amely száz évig és egy napig tartott. A Letarolt pusztán szétszórva még mindig megtalálhatók azok az álló kövek, amelyek a helyiek állítása szerint az ősi sereg maradványai.\nMás történetekben Anivia pártfogoltja, egy jégszülött hadfőnök, Lándzsatörő Ulla avarosai legendája is szerepel, aki kimentett egy fiatal sólymot egy déragyarú farkas éles karmai közül. A jégfőnix élete végéig védelmezte Ullát. Úgy tartják, hogy miután majdnem száz telet megérve elesett egy csatában, Anivia tárt szárnyakkal fogadta.\nHa ezek a legendák mind igazak, Anivia számos halandó civilizáció születésének és bukásának volt szemtanúja. Csak néhány emlék maradt fenn a kezdeti időkből, a legtöbb régen homályba veszett, és évezredek jege fedi.\nDe a halál sosem fog eljönni Aniviáért. A regék tanúsága szerint már többször is utolérte a végzet, de mindig újjászületett, ugyanis amíg Freljord létezik, a lelke halhatatlan. Bár lehet, hogy csak több száz vagy több ezer év elteltével kel újra életre, de minden újjászületése egy új korszak kezdetét jelzi. Ezért a megjelenése, bár egyben csodálatos áldás is, gyakran valami borzalmas esemény előhírnöke.\nÚgy tartják, hogy egyszer feláldozta magát egy sereg óriási Romláshozóval vívott csatában. Anivia tudta, hogy nem tudja legyőzni ezeket a hatalmas lényeket, ezért alábukott az alattuk lévő jégbe, összetörve saját testét, hogy jégbe zárhassa az ellenséget.\nNéhányan azt állítják, hogy Anivia újra kikelt a tojásából, és megjelent az új avarosai vezér, Ashe hadfőnök előtt. Ashe személyében Anivia talán azt látja, aki végre képes lehet egyesíteni Freljordot.\nHa viszont a jégfőnix tényleg visszatért, ahogyan azt egyre több sámán és lélekvándor állítja, akkor muszáj feltenni a kérdést: Milyen rettentő fenyegetéssel készül szembenézni?"
    },
    "Annie": {
        "name": "Annie",
        "region": "Runaterra",
        "image_url": "https://cmsassets.rgpub.io/sanity/images/dsfx7636/universe/1ef1763d5ea8eea5c5661a362571cbf655c4b716-1215x717.jpg?accountingTag=LoL",
        "champ_url": "https://universe.leagueoflegends.com/hu_HU/champion/annie/",
        "lore": "Boram Darkwill uralkodásának utolsó éveiben bizonytalanság uralkodott Noxusban, és sok mágiatudó hagyta el a fővárost, hogy a távoli tartományok viszonylagos békéjében éljen. Szürke Gregori és felesége, egy Amoline nevű boszorkány a nemesi házak intrikái helyett a határvidékek megzabolázásával akarták demonstrálni Noxus erejét.\n\nA fiatal pár az északi Vastüske-hegységen túl szerzett magának földet, ahol épp elkészültek apró házuk felépítésével a tél és első gyermekük érkezése előtt. Utazásuk során a többi telepes sokat mesélt nekik az egykor a térségben kószáló árnymedvékről. Amoline-t rabul ejtették ezek a történetek. Terhessége vége felé közeledve a kandalló mellett üldögélt, és az oltalmazó lények egyikét formázó játékszer készítésével múlatta az időt. Épp felvarrta az utolsó gombszemet a kitömött mackóra, amikor vajúdni kezdett. Gregori később megjegyezte, hogy a lányuk már biztosan nagyon szeretett volna új mackójával játszani, mivel Annie már aznap világra jött a parázsló kandalló melegében.\nAnnie még épp csak járni tanult, amikor édesapjával együtt megbetegedtek. Estére Annie belázasodott, és hamarosan olyan forró lett a teste, hogy anyja nem tudta a kezében tartani. Amoline kétségbe esett, és végül úgy döntött, hogy jeges vizet hoz a közeli folyóból. Másnap reggel Gregori gyengén és kábán ébredt a betegségtől. Az immár egészséges Annie a bölcsőben játszott kitömött mackójával, Tibbers-szel, Amoline-nek azonban nyoma sem volt.\nAnnie naivan azt hitte, hogy anyja egy nap majd visszatér. Gregori gyakran Amoline hintaszékében találta a lányt, ahogy Tibberst ölelgetve meredt a pattogó tűzre, holott megesküdött volna, hogy nem sokkal korábban még csak hideg hamvak voltak a kandallóban. Ezeket az eseteket szórakozottságának tudta be, végső soron egyedül kellett nevelnie egy gyereket.\n\nAhogy teltek az évek, egyre több telepes érkezett a vidékre. Gregori találkozott egy Leanna nevű nővel, aki lányával, Daisyvel akart új életet kezdeni a fővároson kívül.\nAnnie örült az új játszótársnak, de mivel egyedüli gyermek lévén az apja kissé elkényeztette, nehezen barátkozott meg fogadott családjával. Leannát nyugtalanította, amikor felszínre tört Annie tüzes természete, és hajlamos volt a saját lánya pártjára állni. Gregori feladata volt fenntartani a törékeny békét hármójuk között.\n\nDaisy még nem szokott hozzá a vad határvidék veszélyeihez, így egy nap a játszadozás tragédiába torkollt. Leanna természetesen Annie-t hibáztatta lánya elvesztése miatt, ezért dühét és fájdalmát mostohalánya legféltettebb kincsén, Tibbersen töltötte ki. Annie megrémült, amikor az édesanyjától rámaradt utolsó kézzelfogható emlék veszélybe került. A lány rémülete féktelen haragba csapott át, és elszabadult addig csak lappangó tűzmágiája, oltalmazó lángok gyűrűjében keltve életre a kitömött medvét.\nMire a lángok kialudtak, és a levegőben kavargó hamu is elült, Annie árván és egyedül maradt.\nMeg volt győződve arról, hogy a legtöbb városlakó olyan, mint a mostohaanyja, ezért a határvidék ritkábban lakott részein maradt. Néha bűbájos külsejét kihasználva bekéredzkedik egy telepes családhoz, hogy új ruhákat és meleg ételt kapjon. Azonban tüzes halál vár mindenkire, aki el akarja választani Annie-t féltve őrzött kitömött mackójától.\nTibbers védelmét élvezve járja Noxus sötét erdőit, mit sem tudva a veszélyről, amely rá leselkedik, vagy amit ő jelent másokra szertelenül használt ereje miatt. Reméli, hogy egy nap rátalál egy hozzá hasonló játszótársra."
    },
    "Aphelios": {
        "name": "Aphelios",
        "region": "Targon",
        "image_url": "https://cmsassets.rgpub.io/sanity/images/dsfx7636/universe/13d6778903fe6ab73298998e20405e15130fca5f-1900x1122.jpg?accountingTag=LoL",
        "champ_url": "https://universe.leagueoflegends.com/hu_HU/champion/aphelios/",
        "lore": "A Targon-hegy égbe szökő ormai felett ragyogó hold egyszerre tűnik távolinak és mégis hihetetlenül közelinek.\nAphelios és ikerhúga, Alune egy ritka együttállás idején születtek, amikor a holdat a szellemvilágbeli mása takarta ki, ezért a Targon-hegyen élő lunarik a sors gyermekeinek tartották őket.\nA két gyermek tudta, hogy a születésüket kísérő égi jelenséghez hasonlóan őket is kettősség jellemzi: Aphelios testileg erős, mint a holdkő, Alune pedig mágikus tehetséget kapott a szellemvilágbeli tükörképtől. A titokzatosság, elmélkedés és felfedezés övezte vallás buzgó követői lettek. Nem csak a hitük miatt keresték a sötétséget, hanem mert csak az óvhatta meg őket.\nA Targon-hegyet uraló solarik szemében a lunarik eretnekek voltak, ezért csak titokban gyakorolhatták vallásukat, és végül a puszta létezésük is feledésbe merült. A lunarik az árnyak között, templomokban és barlangokban rejtőztek el a solarik elől.\nApheliosra komoly nyomás nehezedett: azt várták tőle, hogy mindenben kiemelkedő legyen. Fáradhatatlanul gyakorolt titokzatos, holdkőből készült pengéivel, és gyakran a saját vérét ontotta edzés közben, hogy később másokét is képes legyen, ha a hite megköveteli. A szenvedélyes, ám sebezhető fiú szoros kapcsolatban állt a húgával, és senki mással nem barátkozott.\nMíg Aphelios egyre veszélyesebb küldetéseket teljesített a lunarik védelmében, Alune-t látnoknak képezték ki, és fénymágiájával addig ismeretlen utakat és igazságokat fedett fel a hold fényében. Idővel a feladatai elszólították a templomból, ahol testvérével együtt felnőttek.\nAlune távollétében Aphelios hite megrendült.\nMindenáron értelmet akart találni életének, ezért szertartásos útra indult a sötétségbe, amelynek során a hagyományok szerint a lunarik rálelnek a saját útjukra, vagy ahogy ők nevezték, a pályájukra. A hold fényét követve egy tóhoz ért, amelyben ritka éjvirágok nyíltak a víz felszíne alatt. Ezekről úgy tartották, hogy bár a termésük mérgező, olyan folyadékot lehet lepárolni belőlük, amely megnyitja az elmét az éjszaka hatalma előtt.\nAphelios megitta az éjvirág-esszenciát, ami akkora fájdalmat okozott neki, hogy minden más iránt érzéketlenné vált.\nNem sokkal később egy ősi templom, a Marus Omegnum évszázadok óta először elkezdett kilépni a szellemvilágból. A hegy minden részéről odagyűltek a lunarik, hogy tanúi lehessenek a hatalmi egyensúly változásának, ahogy új égi ciklus kezdődött.\nAz erődbe minden megjelenésekor egyetlen, mágikus tehetséggel megáldott lakó léphetett be. Ezúttal Alune-t vezette a pályája a templomba. Aphelios, aki ritkán kért bármit is, jelen akart lenni az eseményen.\nDe ahogy az erőd átlépett a világok határán csodálatos mágikus fények közepette, egy másik, élesebb fény árasztotta el az éjszakát. Valahogy a lunarik nyomára bukkantak, hiába kedvezett nekik az égi ciklus.\nEgy solari sereg támadott rájuk. Úgy tűnt, minden elveszett, és a solarik tűzzel-vassal kiirtják a lunari eretnekeket. Még Apheliost is legyőzték, holdkőből készült pengéi összetörve hevertek a földön, és vér szivárgott az ajkaiból, miközben az éjvirágért nyúlt…\nÁm miközben tombolt a harc, Alune egyre mélyebbre hatolt a templomban, és amikor elért az építmény szívébe, hatalma kiteljesedett. Az éjvirágnak köszönhetően Aphelios érezte, ahogy Alune ereje körülzárja őt… és hallotta a húga hangját. Alune suttogásával mágiával itatta át Aphelios kezeit, amelyek holdkövekké szilárdultak, pótolva az elveszett pengéket.\nAhogy a hold és annak szellemi tükörképe egyesültek, úgy olvadt össze Aphelios harctudása Alune mágiájával.\nA támadó solarik nem látták meg többször a napvilágot.\nAhogy hatalma csúcsára ért, Alune visszalökte a templomot és vele együtt saját magát a szellemvilágba, hogy megóvja a solariktól. Alune a templom erejének köszönhetően bárhova ki tudta vetíteni mágiáját, ha megfelelő fókuszt talált… ebben az esetben az Aphelios ereit elárasztó mérget.\nCsak ekkor értették meg, mi a valódi sorsuk. Aphelios kiürítette magát az önmagának okozott fájdalommal, és így rajta keresztül testet ölthetett a hold ereje. Alune sorsa az volt, hogy egyedül éljen az erődben, és vezesse bátyját, akinek a szemeivel látja a világot.\nEgyütt alkotják azt a fegyvert, amire a lunariknak szüksége van, és amelyet fájdalom és áldozat tart egyben. Csak külön maradhattak együtt, lelkeik egymás mellett a két világot elválasztó fátyol két oldalán, távol, mégis hihetetlenül közel, olyasmit alkotva, amit még ők maguk sem érthettek.\nA támadás túlélői visszatértek a hegy árnyai közé, Aphelios pedig védelmezi őket orgyilkos kiképzésére támaszkodva, amelyet Alune mágiája erősít fel. Pengéi helyét varázsfegyverek arzenálja vette át, amelyeket Alune tökéletesített számtalan közös küldetésük során.\nMost, hogy a Targon-hegy erőegyensúlya változóban van, és a solarik már tudják, hogy a lunarik továbbra is léteznek, Aphelios és Alune segítsége kulcsfontosságú a lunarik túléléséhez."
    },
    "Ashe": {
        "name": "Ashe",
        "region": "Freljord",
        "image_url": "https://cmsassets.rgpub.io/sanity/images/dsfx7636/universe/ea9b9dbb6d0ee8234f67ff97872729a16333acb2-1920x974.jpg?accountingTag=LoL",
        "champ_url": "https://universe.leagueoflegends.com/hu_HU/champion/ashe/",
        "lore": "Ashe a Freljord északi részéről származik, ahol a vad törzsi rajtaütések és a klánon belüli harcok legalább annyira részei a tájnak, mint a jeges szél süvöltése és a tundra kegyetlen hidege.\nA csekély lélekszámú avarosai törzs matriarchája, Grena egyetlen gyermekeként Ashe Jégszülött volt: a harcosok kasztjának tagja, akit ősi kötelék fűz szülőföldje mágiájához, és megvan az a ritka képessége, hogy parancsolni tud az elemi jég erejének. Mindenki úgy vélte, hogy az édesanyja után Ashe lesz a törzs következő vezetője. Ashe azonban soha nem vágyott erre a dicsőségre. A harcias vérvonalával és különleges adottságaival járó komor felelősség terhe miatt Ashe elszigeteltnek és magányosnak érezte magát.\nAz volt az egyetlen öröme, amikor Sejuani, az egyik testvértörzsből származó Jégszülött lány náluk vendégeskedett az Ornnkaal-sziklák környékén zajló nyári vadászatok idején. A lányok barátsága meghatározta a gyermekkorukat, de tizenéves korukra megszakadt közöttük a kapcsolat. Grena megsértette valamivel Sejuani nagyanyját, így a törzseik közötti szövetség hirtelen felbomlott.\nNem sokkal ezután Ashe édesanyja, akit kezdett utolérni a kor, elindult, hogy megkeresse „Avarosa trónját”, amely a szóbeszéd szerint számtalan kincset és varázstárgyat rejtett, amelyekkel reményei szerint helyreállíthatja törzse régi dicsőségét.\nA próféciákba és legendákba vetett hite azonban kockázatvállalásra késztette Grenát, gyakran a népe rovására. Végül, egy másik törzs elleni veszélyes és szükségtelen támadás során Grenát megölték. Hirtelen halála miatt az ifjú Ashe-nek menekülnie kellett, a törzse nagy részét pedig lemészárolták.\nA magányos, üldözött Ashe édesanyja utolsó térképét követve egy elhagyatott gleccserre lelt, ahol megtalálta Avarosa feltételezett sírhelyét, valamint elemi jégből készült mágikus íját. Ashe magához vette a fegyvert, megbosszulta vele édesanyja halálát, majd nyugat felé vette az irányt.\nNem tudni, hogy a kötelesség vagy a magány késztette-e erre, de Ashe hírnevet szerzett magának azzal, hogy megvédte a szétszóródott tűzőrző törzseket, amelyekkel útja során találkozott. Elutasította a rabszolgatartás szokását, és ehelyett ezeket a reményvesztett embereket új törzse teljes jogú tagjaivá fogadta. Gyorsan nőtt a hírneve. Hamarosan többen kezdtek hinni abban, hogy Ashe nemcsak Avarosa fegyverét viselte, hanem ő maga volt az újjászületett legenda, akinek az a végzete, hogy ismét egyesítse a Freljordot.\nA követői azonban nem lakhattak jól a mendemondákkal, így a délre vezető hosszú menetelés az éhhalál szélére sodorta a törzset. Ashe ezért arra használta az őt övező legendákat, hogy szövetségeket kössön a nagy hatalmú és földben gazdag déli törzsekkel. Azt ígérte nekik, hogy olyan nemzetet kovácsol belőlük, amely fel tudja venni a harcot a szomszédos királyságokkal.\nAz új szövetségek viszont új veszélyekkel is jártak, ezért Ashe nemsokára egy politikai viszály kellős közepén találta magát. A hadfőnököknek, Freljord törzsi vezetőinek meg kellett házasodniuk, és ha az egyik nagyobb törzsből választott volna férjet, azzal megsértette volna a többit. Ashe több férjet is választhatott volna, de ezzel csak azt érte volna el, hogy a saját házában tör ki a konfliktus, és az abból következő vérontás lerombolja a nehezen felépített szövetségeket.\nA megoldás egy megtizedelt hegyi klánból származó szegény csavargó volt – egy Tryndamere nevű harcos. Nem volt szellemjáró, és nem volt megáldva semmilyen elemi erővel, viszont amikor megérkezett Ashe új fővárosába, Tryndamere rögtön belevetette magát az összes arénába, amelyet csak talált. Teljes odaadással küzdött, mert kétségbeesetten be akarta bizonyítani, hogy a klánja nincstelen túlélői érdemesek arra, hogy az egyik erősebb klán befogadja őket. De kegyetlen harcstílusa és rendkívüli vitalitása még Freljord népét is nyugtalanította, és sokan arra gyanakodtak, hogy sötét mágia állhat a háttérben. Ashe figyelmen kívül hagyta ezt, és felajánlotta neki, hogy befogadja az embereit, ha cserébe ő lesz ez első és egyetlen vértestvére.\nTryndamere vonakodva ugyan, de elfogadta az ajánlatot. Bár politikai házasságról volt szó, az egymás iránt érzett vonzalmuk egyértelmű volt, és lassan átadta a helyét az igazi szeretetnek.\nAshe jelenleg a freljordi törzsek több nemzedék óta legnagyobb szövetségének élén áll. Az ígért egység azonban egy törékeny békén alapul, amelyet több oldalról fenyegetnek a belső intrikák, az idegen hatalmak, a Fagykarom törzs egyre gyarapodó, erőszakos hordái, valamint az az állítólagos végzet, amelyben Ashe-nek legalább látszólag hinnie kell..."
    },
    "Aurelion sol": {
        "name": "Aurelion sol",
        "region": "Runaterra",
        "image_url": "https://cmsassets.rgpub.io/sanity/images/dsfx7636/universe/216b65d9b80814d4ca010d3068cfb84c785e4ad4-1215x717.jpg?accountingTag=LoL",
        "champ_url": "https://universe.leagueoflegends.com/hu_HU/champion/aurelionsol/",
        "lore": "Az éjszakai égbolton átsuhanó üstökös megjelenése gyakran jelzi egy nyugtalan, zavaros időszak kezdetét. Azt mondják, az ilyen tüzes hírnökök pártfogása alatt új birodalmak születnek, régi kultúrák tűnnek el és néha még a csillagok is alászállnak az égből…\nAz igazság talán ennél is megrázóbb.\nAz Aurelion Sol néven ismert nagy hatalmú lény már Runaterra halandó fajainak megjelenésekor is ősöregnek számított. A teremtés első lélegzete óta ő és a hozzá hasonlók az érintetlen világ hatalmas ürességét járták, hogy égi csodákkal hintsék tele ezt a beláthatatlan terjedelmű vásznat, amelyek látványa elégedettséggel és örömmel tölti majd el azokat, akik rájuk tekintenek.\nVándorlása során Aurelion Sol ritkán találkozott hozzá fogható lénnyel. Az égi szellemek híján voltak a szenvedélynek és kíváncsiságnak, alig tettek hozzá valamit a világmindenséghez, csupán mulattatóan önközpontú világnézetekkel álltak elő a teremtés természetéről.\nVégül talált valamit, ami egy viszonylag érdektelen, általa teremtett csillag fényében fürdött. Egy világot. Új birodalmakkal.\nNem tudta, hogy ki vagy miért teremtette a világot… csak abban volt biztos, hogy nem ő volt az.\nAz égi szellemek szokatlan érdeklődést mutattak a világ iránt, és őt is odahívták. Élettel és mágiával volt tele, újszülött civilizációk kérték náluk hatalmasabb erők iránymutatásait. Aurelion Sol hízelgőnek tartotta a földöntúli nagyszerűsége iránti hódolatot, és hatalmas, félelmetes csillagsárkány alakjában ereszkedett alá az égből, hogy élvezze a halandók imádatát.\nA Targon nevű jelentéktelen vidék aprócska lakói a csillag fényéről nevezték el, amellyel ő ajándékozta meg őket, és az égi szellemek azt követelték tőlük, hogy méltó módon hálálják ezt meg neki. A halandók megmászták a legmagasabb hegyet, és egy lélegzetelállító koronát ajánlottak fel neki, amelyet óvatos és ravasz mágiával alkottak, és az égi birodalom kifürkészhetetlen jeleivel díszítették.\nAbban a pillanatban, ahogy a homlokához ért, Aurelion Sol azonnal rájött, hogy nem ajándéknak szánták.\nAz elátkozott korona olyan erővel tapadt a fejére, hogy ő sem tudta eltávolítani, és érezte, ahogy a csillaggal és a teremtéssel kapcsolatos tudását az övénél alsóbbrendű tudatok fürkészik. Ráadásul a korona ereje visszalökte őt az égbe, és megakadályozta, hogy visszatérjen a világra.\nTehetetlenül szemlélte, ahogy a csalárd égi szellemek parancsára a halandók egy hatalmas, csillogó korong építésébe fogtak. Ennek segítségével az ő égi erejét használva halhatatlan harcos isteneket teremtettek egy még be sem következett háborúra készülődve.\nA feldühödött Aurelion Sol látta, hogy megfelelő gondoskodás híján sorra hunynak ki a csillagok, és próbált kitörni a korona fogságából. Ő hozta el a világosságot a világmindenségbe! Miért béklyózzák meg őt az égi szellemek és alávaló szolgáik? Boldogan felüvöltött, amikor a Napkorong megsemmisült… de aztán egy újabb, még erősebb került a helyére. Beletörődött a sorsába, és végignézte, ahogy a harcos istenek háborúba vonulnak riválisaik, majd a tiszta sötétségből formált szörnyek, végül pedig egymás ellen.\nA csillagsárkány számára csupán néhány pillanatnyi idő múlva mágikus katasztrófák dúlták fel a világot, és Aurelion Sol érezte, hogy a Targon és az általa meggyűlölt szellemek védtelenné váltak. Óvatosan megközelítette a világot, és rájött, hogy folyamatosan gyengül az átok ereje. Mállani kezdett az arany a koronájáról, és a darabok üstökösként süvítettek végig az égbolton.\nAurelion Sol a szabadság reményében és az édes bosszú vágyától hajtva figyeli Runaterra történelmét. Biztos benne, hogy ebben a világban fog ismét a javára billenni a kozmikus egyensúly… és ha eljön ez a nap, az egész univerzum színe előtt megmutatja, milyen sors vár azokra, akik el merészelik orozni egy csillagkovács hatalmát."
    },
    "Aurora": {
        "name": "Aurora",
        "region": "Freljord",
        "image_url": "https://cmsassets.rgpub.io/sanity/images/dsfx7636/universe/40ab29f8f4bc653f3c7bd6e904e85fb51225f52d-1920x1080.jpg?accountingTag=LoL",
        "champ_url": "https://universe.leagueoflegends.com/hu_HU/champion/aurora/",
        "lore": "A legtöbb halandó egész életében a valóság egyetlen síkját ismeri: az anyagi világot. Ez azonban csak a teljes kép egyik felét jelenti. Ezzel párhuzamosan létezik a legalább ugyanolyan élénk és élettel teli szellemi világ. Ám a freljordi tundra mélyén él egy vastaya, aki a két világ határán vándorol...\nAurora az Aamu nevű elszigetelt faluban született, a bryni törzs tagjaként. Gyerekkorában mások számára láthatatlan lényekkel játszott, és egy, csak előtte feltáruló világot fedezett fel. Bár boldog élete volt, nem érezte magát az aamui közösség részének. Még a szülei sem értették meg őt, azt feltételezték, hogy Aurora „barátai” a képzelete szüleményei.\nA nagynénje, Havu volt az egyetlen bryni, aki valóban megértette Aurorát, mindig meghallgatta a történeteit, segítette a kedvteléseiben, és arra biztatta, hogy merjen önmaga lenni. Ezért Aurora elfogadta saját különcségét, és nem igazán kereste mások társaságát.\nAhogy felnőtté cseperedett, rádöbbent, hogy a láthatatlan barátai nem kitalált lények, hanem szellemek. A gyönyörű, élettel teli világ, amelyben élt, teljesen egyedi volt, mivel csak az ő tekintete látott át a halandók és a szellemek birodalmát elválasztó fátylon.\nRészletesen lejegyezte, amit az összefonódó világokban látott, és tanulmányozta Aamu szellemeit, hogy másoknak is segíthessen megérteni a két elé táruló birodalmat.\nIdővel egyre több szellem kereste fel Aamut, és némelyik valahogy… másnak tűnt. Elveszett és elvadult lelkek, amelyek akkor „kóboroltak el”, amikor a halandók mesterkedései miatt felborult a két világ egyensúlya. Aurora a jelenséget vizsgálva rájött, hogy a fájdalmuk kiváltó okát azonosítva segíthet hazatérni ezeknek a szellemeknek.\nEz igencsak nehéz munkának bizonyult, de Aurora ebben lelt rá élete hivatására.\nTudta, hogy csak az Aamun kívüli világot felfedfezve folytathatja kutatását. Bár nyomasztotta a változás gondolata, az újabb ismeretek lehetősége ellenállhatatlannak bizonyult.\nUtazásai során összetalálkozott egy elkóborolt szellemmel, amely egy iszonyatos és torz szarvas képét öltötte magára. Vad volt, eszét vesztette a félelemtől, vérrel szennyezett agancsokkal fenyegette. Aurora elhatározta, hogy meg fogja nyugtatni őt, és bár sok idejébe telt, elnyerte a szellem bizalmát. Ez a lélek azonban más volt, mint a többi: akárhogy is próbálkozott Aurora, nem tudta visszaküldeni. A sikertelenség nem szegte kedvét. Meggyőzte a szarvast, hogy tartson vele, és a képességei segítségével elrejtette őt a szellemvilágban, amíg megoldást talál a problémájára.\nAurora Freljordot járva több lélekvándorral is találkozott, és tanácsot kért tőlük, remélve, hogy a szellemekkel kapcsolatos tapasztalatuk talán segít kideríteni, mi történhetett újdonsült kísérőjével. Sajnos egyikük tudott válaszolni a kérdéseire, és az mondták neki, keresse meg Udyrt, a tundra legerősebb lélekvándorát.\nUdyr egyetlen pillantásal felismerte, milyen elképesztő erőt hordoz Aurora szellembarátja, de a félelmetes szarvas már túlságosan elvadult ahhoz, hogy kommunikálni lehessen vele. Azt javasolta, hogy keresse fel valamelyik félistent.\nAurora először Ornnt, a Nagy Kost szemelte ki. Bejárta a jég és hó világát, és a félisten követői, a Tűz gyermekeinek ereklyéit tanulmányozva próbálta megfejteni, hol lehetett a vallásuk központja. Kitartásának hála rátalált a Tűzkunyhóra… de az egykor pezsgő település helyén csak romokra lelt.\nAurora azonban tudta, hogy a látszat csal. A képességét használva kaput nyitott a két világ között, és azon átlépve Ornn kohójában találta magát, ahol teljes erővel lobogott a tűz.\nOrnn eleinte nem örült a látogatónak… de kiderült, hogy hozzá hasonlóan Aurora is a békét és a csendet szereti. Amikor megszilárdult a köztük lévő bizalom, Ornn elárulta Aurora kísérőjének nevét: Haestryr. Ornn fivére volt, akit egykor Hestrelkként, egy nagy hatalmú félistenként ismertek, de ahogy egyre kevesebb híve maradt a régi isteneknek, sok félisten vesztette el a személyiségét, és önmaguk torz árnyékai lettek.\nAurora közelebb került ahhoz, hogy segíthessen hazajutni barátjának, de még hosszú út állt előttük.\nOrnn mesélt neki Ysjarnról, a jégfőnixről, aki útmutatást nyújt a halandóknak, és védelmezi a földet, elviselve a születés, az élet és a halál örök körforgását. És bár fájdalmas emlékeket idézett fel, Ornn a fivéréről, Valhirról is beszélt, akinek kíméletlen vihara szüntelenül tombol Freljordban, és kétségbesetten próbálja oltani Vorrijaard vérszomját a háború zivatarával.\nAurora meg volt győződve arról, hogy ezek a félistenek segíthetnek végleg meggyógyítani Hestrelket, ezért a Tűzkunyhót elhagyva az anyagi és a szellemi világban folytatja a rendületlen kutatást utánuk."
    },
    "Azir": {
        "name": "Azir",
        "region": "Shurima",
        "image_url": "https://cmsassets.rgpub.io/sanity/images/dsfx7636/universe/869c235b670785d9b5910217f20383812c05e822-1215x717.jpg?accountingTag=LoL",
        "champ_url": "https://universe.leagueoflegends.com/hu_HU/champion/azir/",
        "lore": "Azir egyszer régen Shurima halandó császára volt; egy büszke férfi, aki a halhatatlanság kapujában állt. Elvakult gőgjében azonban elárulták, és legnagyobb diadalának órájában megölték. Évezredekkel később egy szörnyű hatalommal rendelkező Felemelkedett formájában született újjá. Most, hogy elbukott birodalma újra kiemelkedett a homok alól, Azir Shurima egykori dicsőségét kívánja visszaállítani.\nA Shurimai Birodalom évezredekkel ezelőtt egy virágzó császárság volt. Hűbéreseit megállíthatatlan hadseregével igázta le, melynek élén a legyőzhetetlen harcosok, a Felemelkedettek álltak. Shurima egy becsvágyó, hataloméhes császár uralma alatt korának leghatalmasabb birodalmává nőtt. Termékeny földjeit a főváros szívében épült templom fölött lebegő, hatalmas aranykorong napja melegítette.\nA császár legifjabb, és legkevésbé kedvelt fiának, Azirnak sosem szántak nagy jövőt. Megannyi testvére mellett aligha volt esélye a császári címre. Leginkább a papság soraiban, vagy egy holtági tartomány kormányzójaként tudták volna elképzelni. Egy törékeny, szorgalmas fiú volt, aki több időt töltött a különleges írások fellapozgatásával Nasus Nagy Könyvtárában, mint a Felemelkedett hős, Renekton kemény kiképzésein.\nA pergamentekercsek, könyvek és kőtáblák kanyargós polcai között Azir egy ifjú szolgálófiúval ismerkedett meg, aki gazdájának parancsára nap mint nap megfordult a könyvtárban. A shurimai szolgálók nem vehettek fel saját nevet, ám ahogy a fiúk jó barátok lettek, Azir megszegte a törvényt, és Xerathnak, vagyis „osztozónak” nevezte el új barátját. Ügyelve arra, hogy mások előtt soha ne szólítsa nevén, személyi szolgájának nevezte ki Xerathot, és a két fiú együtt hódolt tovább történelem iránti szenvedélyének: mindent megtanultak Shurima múltjáról és a Felemelkedett hősök ősi hagyatékáról.\nAmikor Azir a hagyományos, éves körútjuk alkalmával apjával, testvéreivel és Renektonnal járta a birodalmat, a fejedelmi karaván egy jól ismert oázisnál pihent meg éjszakára. Azir és Xerath az éj leple alatt kiosont a táborból, hogy lerajzolják a csillagok állását, és saját vázlataikkal egészítsék ki a Nagy Könyvtárban talált csillagtérképeket. Amíg ők a csillagképeket tanulmányozták, a fejedelmi karavánt megtámadták: az uralkodó ellenségei orgyilkosokat küldtek a táborra. Az egyik merénylő észrevette a fiúkat a sivatagban, és már lendítette volna a pengéjét, hogy elvágja Azir torkát, amikor Xerath közbelépett, és a támadóra vetette magát. A dulakodás közben Azir kiszabadította a tőrét, és az orgyilkos nyakába döfte.\nA fiú felkapta a halott férfi kardját, majd visszasietett az oázisba. Mire visszaért, a támadókat már visszaverték. Renekton megvédte a császárt, és leszúrta a támadókat, Azir testvérei azonban mind halottak voltak. Azir elmesélte apjának Xerath bátor tettét, és arra kérte őt, hogy jutalmazza meg a szolgálófiút, kérése azonban süket fülekre talált. Az uralkodó szemében a fiú egy egyszerű szolgáló volt, aki nem érdemelt figyelmet, ám Azir megesküdött, hogy egy napon még testvérré fogadja Xerathot.\nA császár – immáron törvényes örökösével, a tizenöt éves Azirral – visszatért a fővárosba, és könyörtelen, véres hadjáratot indított az összeesküvés gyanúsítottjai ellen. Shurimában a paranoia és a vérontás évei következtek: az uralkodó mindenkin bosszút állt, akit hazaárulással vádolt. Habár ő volt a trónörökös, Azir élete egy hajszálon függött. Apja gyűlölte őt – azt kívánta, bár ő halt volna meg a bátyjai helyett –, a császárnő pedig még elég fiatal volt, hogy újabb örökösöket nemzzen.\nAzir elkezdte a harci kiképzését, hiszen a merénylők támadása az oázisban rádöbbentette, hogy milyen keveset tudott a halál művészetéről. A cseperedő herceg nevelését Renektonra bízták, így Azir az ő égisze alatt sajátította el a kard- és a lándzsaforgatás mesterségét, valamint megtanulta vezényelni a katonákat, és olvasni a csatatér történéseiből. Az ifjú örökös kiemelte egyetlen bizalmasát, Xerathot a rabszolgaságból, és jobbkezévé tette. Hogy a lehető legjobb tanácsos váljon belőle, Azir azzal bízta meg Xerathot, hogy minél nagyobb tudást halmozzon fel.\nÉvek teltek el, de a császárnő nem tudott újabb örököst nemzeni – minden megfogant gyermek még a születése előtt elhalálozott. Amíg a császárnő terméketlen maradt, Azir valamelyest biztonságban volt. Az udvarban az a szóbeszéd járta, hogy az uralkodói családon átok ült. Néhányan egyenesen az ifjú örököst tették felelőssé, Azir azonban ártatlannak vallotta magát, és ki is végeztetett néhány felbujtót, aki nyíltan vádolta őt.\nEgy idő után a császárnő mégis életet adott egy egészséges fiúnak, ám a szülés éjszakáján szörnyű vihar csapott le Shurimára. A császárnő hálókörletét hatalmas villámcsapások sújtották, és az elszabaduló tűzben az úrnő és az újszülött fia is odaveszett. Azt mondják, a hír hallatán a császár beleőrült a gyászba, és véget vetett életének. A palota azonban hamarosan attól zengett, hogy az uralkodót és az őreit holtan találták a kamrájuk padlóján, feldarabolt holttestük pedig alig volt több elszenesedett csontvázaknál.\nAzirt megrázta szülei halálának híre, a birodalomnak viszont vezetőre volt szüksége, így Xerathtal az oldalán végül Shurima császárává emelkedett. Az elkövetkezendő évtizedben kiterjesztette a birodalom határait, és szigorú, de igazságos uralkodóvá vált. Új törvényeket vezetett be a szolgák életkörülményeinek enyhítésére, és titokban az évezredeken át tartó hagyományok felszámolását és a rabszolgák felszabadítását tervezte. Terveit még Xerath elől is titkolta, hiszen a rabszolgaság kérdése folyamatos vitát szült közöttük. Az egész birodalom a szolgaságra épült, és a nemesi családok legtöbbjének vagyona és hatalma nagyban függött a rabszolgamunkától. Az efféle megbonthatatlan rendszereket nem lehetett az egyik napról a másikra megdönteni. Azir tervei azonnal megsemmisültek volna, ha kitudódnak. Azon álma pedig, hogy Xerathot bátyjának nevezhesse, csak az összes shurimai rabszolga felszabadításával válhatott valóra.\nAz évek során Xerath megvédte Azirt a politikai vetélytársaival szemben, és útmutatásával a birodalom is tovább terjeszkedhetett. Azir megházasodott, és számos gyermeket nemzett – volt, aki törvényes úton született, míg mások könnyelmű, szolgálókkal vagy háremhölgyekkel folytatott viszonyok gyümölcseként jöttek a világra. Xerath támogatta a császár elképzelését egy minden addiginál hatalmasabb birodalom kiépítéséről. Az egész világ uralma azonban Xerath szerint egy olyan küldetés volt, amelyet csak egy valóban legyőzhetetlen, az emberek körében istenségként tisztelt, Felemelkedett létforma valósíthatott meg.\nAhogy a birodalom elérte a hatalmának tetőpontját, Azir bejelentette, hogy aláveti magát a Felemelkedési szertartásnak, hiszen elérkezettnek látta az időt, hogy elfoglalja méltó helyét Nasus és Renekton, valamint az ő dicső elődjeik mellett. Sokan kérdőre vonták ezt a döntést, mert a Felemelkedési szertartás igen veszélyes volt – a rituálét azoknak szánták, akik már az életük végéhez közeledtek. – akik egész életüket Shurimának szentelték, és valóban kiérdemelték a Felemelkedettek tisztségét. A Nap Szerzeteseinek feladata volt elrendelni, hogy kiből válhat Felemelkedett – egy császár nem ruházhatta fel magát önteltségből ezzel a megtisztelő ranggal. Azir nem hagyta lebeszélni magát a hirtelen jött elhatározásáról. A birodalom terjeszkedésével az arroganciája is megnőtt, és alattvalóinak – fővesztés terhe mellett – engedelmességet parancsolt.\nVégül elérkezett a szertartás napja, és Azir a Felemelkedés oltárához vonult. Harcosainak ezrei és alattvalóinak tízezrei gyűltek az oltár köré. A testvérpár, Renekton és Nasus nem voltak jelen, mert Xerath valami ismeretlen veszély elhárítására küldte őket, ám Azirt ez sem tartotta vissza sorsának beteljesítésétől. Felmászott a város szívében épült templom tetején álló, hatalmas aranykoronghoz, ám mielőtt a napszerzetesek elkezdték volna a szertartást, Xerath felé fordult, és felszabadította őt. És nem csak őt – az összes rabszolgát.\nXerath döbbenten állt előtte, de Azir még nem végzett. Átölelte, és örök testvérévé fogadta Xerathot, ahogy azt oly sok évvel azelőtt ígérte. Azir visszafordult a papok felé, ők pedig elkezdték a szertartást, hogy a császárra ruházzák a nap félelmetes erejét. Azir nem tudhatta, hogy Xerath nem csupán történelmet és filozófiát tanult az évek során. A sötét mágia rejtelmeit is kitanulta, és a lelkét felemésztő, szabadság iránti vágy végül lángoló gyűlöletté vált a szívében.\nAmikor a szertartás elérte a tetőpontját, a néhai rabszolga szabadjára engedte az erejét, és lerobbantotta Azirt az oltárról. A rúnakör védelme nélkül Azir porrá égett a nap tüzében, és Xerath vette át a helyét. A fény hatalmas energiával itatta át a testét, ő pedig felüvöltött, ahogy halandó teste átalakult.\nA rítus mágiáját azonban nem Xerathnak szánták. A hatalmas, égi energiát senki sem irányíthatja át súlyos következmények nélkül. A felemelkedési szertartást átjáró erők hirtelen kirobbantak, elpusztítva egész Shurimát, porig rombolva a várost. A birodalom népe hamuvá égett, az égig érő paloták összeomlottak – mindent elnyelt a sivatag felemelkedő homokja. A napkorong alászállt az égről, és mindaz, amit a birodalom hosszú évszázadok alatt épített, egyetlen ember becsvágya és egy másik téves gyűlölete miatt egy pillanat alatt megsemmisült. Azir városából csupán a homokba süllyedt romok és az emberek jajveszékelésének visszhangja maradt az esti szélben.\nAzir mindebből semmit nem látott. Számára már csak az üresség létezett. Az utolsó emlékei fájdalomról és tűzről szóltak – fogalma sem volt arról, mi történt vele a templom tetején, vagy hogy mivé lett a birodalma. Időtlen feledésbe veszett, mígnem évezredekkel Shurima bukása után az utolsó leszármazottjának vére festette vörösre a templom romjait, és ő feltámadt. Azir újjászületett, de lénye nem volt teljes: teste alig volt több megelevenedett homoknál, amelyet hajthatatlan akaratának utolsó szálai tartottak össze.\nAzir fokozatosan nyerte vissza anyagi testét, a város romjai között pedig egy nő holttestére bukkant. A tetemet áruló módon hátba szúrták. Azir nem ismerte őt, de vonásaiban a saját vérvonalának nyomait vélte felfedezni. A világ összes birodalmáról és hatalmáról megfeledkezett, ahogy felemelte Shurima leányát, és elvitte arra a helyre, amelyet egykor a Hajnal Oázisának neveztek. Az oázis kiszáradt és üres volt, de ahogy Azir közeledett hozzá, kristálytiszta víz töltötte fel a sziklás medrét. Azir az oázis gyógyító vizébe merítette a nő testét. A víz lemosta róla a vért, és csak egy halvány heget hagyott a hátát átszúró penge helyén.\nAz önzetlenség eme példátlan megnyilvánulását Shurima mágiája Azir újjáteremtésével jutalmazta: a férfit egy tűzoszlop emelte fel, és végül azzá a Felemelkedett lénnyé vált, akivé mindig is lenni akart. A nap halhatatlan ereje átjárta a testét, fenséges, sólyom formájú páncélt öltött rá, és olyan hatalommal ruházta fel, amellyel a homoknak is parancsolni tudott. Azir felemelte a karját, és erre a homokba temetett város lerázta magáról az előző évszázadok porát, majd újra felemelkedett. A napkorong ismét az égre szállt, és a császár parancsára gyógyító patakok eredtek a homokból kiemelkedő templomok között.\nAzir megmászta az új naptemplom lépcsőit, és a sivatag szeleiből megidézte a város utolsó pillanatait. Homokszellemek játszották el az elfeledett város utolsó jeleneteit, Azir pedig elszörnyedve nézte végig Xerath árulását. Zokogott, ahogy újra átélte családjának lemészárlását, birodalmának bukását és a hatalmának eltulajdonítását. Csak most, évezredekkel később értette meg a hajdani barátjának és szövetségesének szívében felgyülemlő gyűlöletet. Azir a Felemelkedettek erejével és látnoki képességével megérezte Xerath jelenlétét valahol a világ egy távoli pontján, és egy homokkatonákból álló sereget idézett meg, hogy újjászületett császáruk oldalán meneteljenek. A napkorong perzselő tüzében Azir megesküdött:\nVisszaszerzem a birodalmamat, és mindazt, ami engem illet!"
    },
    "Bard": {
        "name": "Bard",
        "region": "Runaterra",
        "image_url": "https://cmsassets.rgpub.io/sanity/images/dsfx7636/universe/2a460d21993eb31e98d6b3ec7f389b545ff27d7e-1215x717.jpg?accountingTag=LoL",
        "champ_url": "https://universe.leagueoflegends.com/hu_HU/champion/bard/",
        "lore": "Úgy tartják, hogy az égi birodalom lakói egy csodálatos és élénk faliszőnyegként tekintenek az otthonukra, amelyet a legtisztább csillagfény szivárványszín szálaiból szőttek. Egy bámulatos lény azonban ennek a világnak a megfoghatatlan és örök életű szépségét nem a képek, hanem hangok formájában érzékeli: Bard, a titokzatos és halhatatlan trubadúr számára ez a káprázatos csoda misztikus, éteri dallamok szimfóniája.\nA kezdet kezdetén Bard céltalanul sodródott a néma kozmoszban, de szíve mélyén tudta, hogy előbb-utóbb valami csodálatos fogja megtölteni a mindenséget. Nem kellett csalódnia. Az első csillagok születésével megtört a csend, és felhangzottak a teremtés első felemelő dallamai.\nBard útra kelt a csillagok közt kavargó harmóniákon lovagolva, végigkövetve a legkisebb hátramaradt ihlet és gondolat útját is. Ezek a formátlan, félig hangból, félig energiából álló részecskék – az énkék – mindig felé özönlöttek, valahányszor ő maga is csatlakozott a kozmosz dalához, amely ilyenkor egyetlen tökéletes akkorddá vált.\nEz nem az ő mesterműve volt, mégis boldogan dicsőítette.\nÁm egy felfoghatatlan hosszúságú békés időszak után disszonanciát észlelt. Először olyan apró volt, hogy Bard talán észre sem vette volna, de a körülötte sürgölődő énkék felhívták a figyelmét az elmaradt dinamikai váltásokra, a váratlan szinkópákra, és a hang teljes hiányára olyan helyeken, ahol korábban éteri zene hallatszott.\nBard elkezdte átkutatni az égi birodalmat, és végül ráakadt a forrásra. Olyasmit talált, amivel még nem találkozott korábban… egy világra, amelynek saját dala volt.\nAz ismeretlen mágia által hajtott Runaterra zenéje primitív volt, kidolgozatlan és olyan kaotikus, mint a rajta élő halandók… de mégis volt benne valami szépség, mint a mennydörgés vihar idején, vagy a levelek zizegése a vihart megelőző szélben. Bard szíve szerint csak élvezte volna a zenét a maga tökéletlenségében, de sajnos az messze túllépett azon a ponton, hogy az égi dal ellenpontja legyen, és egyenesen ártalmassá vált. Tennie kellett valamit.\nBard Ionia Első honában ereszkedett alá, majd hűséges énkéi társaságában átlépett az anyagi világba. A füle hirtelen a szemévé vált, és egyszerű testet eszkábált magának egy vándorzenész szekerén talált csecsebecsékből és anyagokból, míg végül egy fura maszkot öltött: kör alakú volt, három lyukkal az arc helyén.\nÉvszázadokon át járta a világot, összezavarva és szórakoztatva az útjába kerülőket, és kiderült számára, hogy a helyzet sokkal összetettebb annál, mint gondolta. Sok vad és kiszámíthatatlan hatalmú tárgy került valahogy Runaterrára, és ezek zavarták meg a kozmosz természetes rendjét. Bard ismét az ég felé fordította tekintetét, és arra a következtetésre jutott, hogy más égi hatalmak mesterkedése állhat a háttérben… de vajon mi lehetett a céljuk?\nBár nem ismerte a választ, a világ önkéntes gondviselője lett, felkutatta az oda nem illő dolgokat, és visszajuttatta oda, ahol nem okoznak kárt. Bár ez csak az első lépés az univerzum zenéjének helyreállításában, de enélkül nem védhető meg a világ attól, ami odaát leselkedik rá.\nÉs Bard világosan látta a jövőt. Egy hatalmas háborút látott, amely nem egy világon zajlik, hanem az összes világban egyszerre, és tudta, hogy egy nap saját oldalt kell választania."
    },
    "Bel’veth": {
        "name": "Bel’veth",
        "region": "Az üresség",
        "image_url": "https://cmsassets.rgpub.io/sanity/images/dsfx7636/universe/c9a52ab3970010a032421150e5e011192aa7cfb9-1920x1080.jpg?accountingTag=LoL",
        "champ_url": "https://universe.leagueoflegends.com/hu_HU/champion/belveth/",
        "lore": "Bel’Veth-t lenyűgözi az anyagi világ, és mohón vágyik rá, hogy megteremtse a sajátját. Rákos daganatként terjed befolyása az Ürességben, és egész Runaterrát el akarja emészteni, hogy végül a saját, torz képére formálja. Új élmények, emlékek és gondolatok tömegére éhezik, teljes városokat nyel el lakóikkal együtt, az így nyert információkat pedig beépíti az egyre terjedő idegen világba, amelyet ő a Levendulakék Tengernek hív. Még az Üresség sincsen biztonságban falánkságától: befolyása ősi óceánként árasztja el a nemlétet, és ami nem hódol be neki, azt elpusztítja.\nBár Bel’Veth csak nemrég jelent meg Runaterrán, születése hosszú évezredek óta készülődött – az Üresség és a keletkező valóság közötti allergiás reakció eredményeként. A békés nemlét egykor érintetlen dimenzióját visszafordíthatatlanul megváltoztatta a létezés születése, egyéniséget kényszerített az Üresség lakóira, akik korszakokon át céltalanul tomboltak, hogy megvédjék magukat ettől a megrázkódtatástól és fájdalomtól. Amit felfaltak, az végkép kitörlődött a létezésből, ezért arról nevezték el őket, amit maguk mögött hagytak: az ürességről. De valahányszor ezek az egykor tökéletes lények érintkeztek a világgal, ők maguk is változtak, míg végül önző, erőszakos állatokká silányultak.\nVelük együtt az Üresség is átformálódott. Minden egyes csata, minden egyes invázió után egyre nagyobbra nőtt egy gonosz jelenlét az Ürességszülöttek alagútjainak mélyén, egy rejtett zugban… Épületek, napfény, a semmi felé nyújtózkodó emberszerű végtagok… Egy kirakós, amelyben egyik darab sem illeszkedik a másikhoz… Az Üresség új, förtelmes alakot öltött. Ahogy az emberek kapukat nyitottak az Ürességre háborúik során és a Virrasztók megpróbálták lerohanni Freljordot, ez a szentségtelen jelenlét elkezdte magába szívni a régi Üresség ellentétét: a vágyat, az akarást, a szükséget.\nÉs hamarosan vezetőt kívánt magának. Valakit (vagy valamit), aki új, borzalmakkal teli fejezetet ír a fent és alant elterülő világok történetében. Egy vezetőt, aki érintkezni tud ezekkel az „emberekkel”, elmondja nekik, hogy mi vár rájuk, learatja érzelmeiket és emlékeiket, miközben elkeseredett, meddő háborút vívnak, amíg ki nem oltják a civilizáció lángját, hogy átadja helyét az új korszaknak.\nEz a vezető lett Bel’Veth. Egy félelmetes császárnő, aki egy teljes tengerparti kikötő és a környező óceán emlékeiből, élményeiből és érzelmeiből jött létre. Bel’Veth tudata több millió év tökéletesen megőrzött emlékeit tartalmazza, így közel mindentudó hadvezérként készül Runaterra és saját ősei, a Virrasztók birodalmának meghódítására.\nAki olyan szerencsés, hogy stratégiai előnnyel bír számára, annak nem hazudik, attól nem kérdezősködik, az elől nem titkolja el az igazságot. Csupán megosztja velük, hogy milyen elkerülhetetlen sors vár rájuk, mivel az Üresség természete miatt a győzelme elkerülhetetlen, és ezen nincsen mit magyarázni. Azok viszont, akik kivívják a haragját, hamar megtapasztalják, hogy az emberi forma (az idegvégződések, az izmok, a szemkocsányok) csupán egy adaptációs mechanizmus része, és ahogy széttárja gigantikus szárnyait, felfedi a valódi, szörnyű alakját.\nIronikus módon az ősi shurimaiaknak külön szavuk volt az ilyesmire. A kissé pontatlanul „a Feledés Istenének” fordítható név egy kíméletlen istenség törzsi legendája volt egy lényről, amely gyűlölet nélkül elpusztít mindent, hogy saját maga lépjen a helyükre. Erről a legendáról nevezték el Belveth városát, bár a szó pontos jelentése feledésbe merült az évszázadok alatt.\nTalán csak egyvalaki emlékszik rá: a lény, amellyé a város vált."
    },
    "Blitzcrank": {
        "name": "Blitzcrank",
        "region": "Zaun",
        "image_url": "https://cmsassets.rgpub.io/sanity/images/dsfx7636/universe/e165a4174e70d52733061f4aa784d9f489e4fc58-1215x717.jpg?accountingTag=LoL",
        "champ_url": "https://universe.leagueoflegends.com/hu_HU/champion/blitzcrank/",
        "lore": "Zaun a csodás kísérletek és a nyüzsgő, színes élet városa, ahol nincs lehetetlen... ha kész vagy megfizetni az árat. A határtalan kreativitás mellett rengeteg szemét, rombolás és szenvedés is övezi az alsóváros utcáit, aminek idővel az utcák megtisztítására létrehozott eszközök is áldozatul esnek.\nA Zaun egész kerületeit elöntő mérgező szennyeződéseket az emberek számára életveszélyes környezetekben dolgozó mechanikus gólemek takarítják el. Az egyik ilyen gólem társai oldalán végezte a belé táplált munkát, megtisztítva Zaunt az ott élők számára. Azonban a savas környezet még az ő erős testét is kikezdte, így hamarosan működésképtelennek nyilvánították, és a szemétdombra hajították.\nValaki azonban meglátta benne a lehetőséget. Viktor, a feltaláló talált rá az elhagyott gólemre, és az élettelen vázra pillantva megszállta az ihlet. Viktor kísérletsorozatba kezdett, és egy új elemmel próbálta továbbfejleszteni a robotot, hogy jóval erősebbé és hatékonyabbá tegye, mint amit az eredeti funkciója megkívánt.\nAz új elem a hextech volt.\nA shurimai sivatagból szerzett, felbecsülhetetlen értékű hextech kristályt helyezett a magára hagyott gólembe, majd visszatartott lélegzettel várta, hogy életre keljen a gép.\nViktor Blitzcranknek nevezte el a gólemet a testét övező, a hextech kristály váratlan mellékhatásaként jelentkező kisülések miatt, majd leküldte őt Zaun mérgező mélységeibe. Blitzcrank éppolyan jól végezte dolgát, mint bármelyik gőzhajtású társa, sőt, idővel egyre gyorsabb és hatékonyabb lett, és Viktor valódi csodát tapasztalt…\nAz alkotása tanulni kezdett.\nBlitzcrank a napi utasításait értelmezve újabb módszereket talált ki, teljesen magától. Így sokkal többet tudott tenni Zaun népéért, sőt, rendszeresen kapcsolatba is lépett velük. Látva, hogy a gólem lassan öntudatra ébred, Viktor megpróbálta megismételni a kísérletét, de rendre kudarcot vallott, és nem tudott rájönni, mi változtatta meg ilyen mértékben Blitzcranket.\nBlitzcrank fejlődésének voltak árnyoldalai is. A mértékletesség és fokozatosság fogalmát például nem értette, ezért vagy teljes erőbedobással látott neki valaminek, vagy sehogy. Néha túlzásokba esve teljesítette, vagy éppen félreértelmezte a zauniak kéréseit, például lebontotta egy teljes épület falát, hogy segítsen bejutni egy ott lakónak, aki bent felejtette a kulcsát.\nMásik alkalommal egy gyárat rombolt le.\nViktor a mérgező vegyszerek eltávolításával bízta meg, Blitzcrank azonban egészen a forrásig követte a szennyezést. Ott arra jutott, hogy a további szennyeződés megállításának legjobb módja, ha megszünteti a forrását, ezért a villámok erejével felruházott ökleivel elkezdte lebontani a gyárat, és meg sem állt, amíg csak egy halom törmelék és olvadt fém maradt az épületből.\nA gyárat birtokló vegyszerbáró megfenyegette Viktort, hogy vagy elpusztítja a gólemet, vagy a saját vérével kell kiegyenlítenie a számlát. Viktor le volt sújtva, mert kezdett élőlényként gondolni Blitzcrankre, nem pedig az utasításait teljesítő eszközként. Kidolgozott egy tervet, hogy biztonságos helyre csempéssze őt, elfogadva az ezzel járó veszélyt és következményeket, ám mire visszatért a laboratóriumába, Blitzcrank már elmenekült.\nEgyelőre nem tudni, hogy hol fog megállni Blitzcrank fejlődése. Teljesen önállóvá vált, és elhatározta, hogy az alkotójától függetlenül keres magának új feladatot. A pletykák szerint elkezdte fejleszteni a saját testét is, miközben fáradhatatlanul dolgozik a zauniak megsegítésén, és egy pillanatra sem torpan meg utasításra várva.\nEgyedül járja az alsóváros utcáit, és maga dönti el, hogyan segíthet abban, hogy Zaun váljon Valoran legcsodásabb városává."
    },
    "Brand": {
        "name": "Brand",
        "region": "Runaterra",
        "image_url": "https://cmsassets.rgpub.io/sanity/images/dsfx7636/universe/16a4f24c55fc3559a62622038b66997f0f7c4092-1215x717.jpg?accountingTag=LoL",
        "champ_url": "https://universe.leagueoflegends.com/hu_HU/champion/brand/",
        "lore": "Kegan Rodhe egy freljordi gyógyító fiaként született egy törzsbe, amely sosem fogadta be őt. Anyja szerény mágikus varázstudománya és gyógynövényismerete miatt megtűrték őket egy Rygann-fok nevű tengerparti település szélén. A fiatal fiúnak kevés barátja akadt. Kiskorától fogva tudta, hogy apja egy ellenséges martalóc volt, és miatta – így pedig közvetve Kegan miatt is – sújtotta a törzs haragja anyját. A falusiak martalócfattyúnak nevezték. Kegant a magány és az elutasítottság lobbanékony természetűvé tette.\nA hosszú évek látszólag végtelen telében anyja gyenge szervezete végül megadta magát. Ahogy Kegan szétszórta anyja hamvait, azokra az emberekre gondolt, akiket élete során meggyógyított. Egyikük sem jött el leróni a tiszteletét. Tudta, hogy azt kívánják, bárcsak ő is eltűnne örökre.\nSzándékában állt eleget tenni a kívánságuknak, de előbb még bosszút forralt. Porig égette a falut, és elmenekült az éj leple alatt, de soha be nem gyógyuló sebeit magával vitte.\nKegan magányosan bolyongott Freljord jeges pusztáiban. Azzal ámította magát, hogy az apját keresi, de valójában egy barátot keresett... vagy legalább egy barátságos arcot. Egyikre sem talált rá, ezért behúzódott egy barlangba, és várta a halált.\nA halál helyett azonban egy másik kóborló lélek tért be hajlékába.\nA Ryze nevű titokzatos mágus felismerte a tehetséget a kis híján halálra fagyott fiúban, és tanítványává fogadta. A tanár és a tanítvány dolgát egyaránt megnehezítette Kegan ébredező varázsereje, amely mindkettejüket bosszantotta. Ryze hiába próbálta alázatra és türelemre inteni az ifjút.\nRáadásul Kegan oktatását minduntalan háttérbe szorította Ryze eredeti küldetése. Hosszú ideje kereste a legendás világrúnákat, hogy elrejthesse őket, mielőtt pusztulást hoznának Runaterra földjére. Amikor végre ráleltek az egyik töredékre, Kegannek azzal a csábítással kellett szembenéznie, amely korábban sokakat kergetett őrületbe. A rúnák voltak a világban áramló mágia forrásai, és mestere figyelmeztetése ellenére meg akarta szerezni magának ezt az erőt.\nRyze tehetetlenül nézte, ahogy tanítványát élve elégette a nyers mágia, és Kegan lelke teljesen megsemmisült. Az ifjú, akit Ryze mentett meg a fagyhaláltól, és a freljordi mágus, akit a barátjának tekintett, megszűnt létezni.\nHelyébe egy dühtől és perzselő lángoktól hajtott bosszúszomjas lény lépett, akit később Brand néven ismert meg a világ.\nBrand a pokolba kívánta korábbi mesterét, és minden élőt, aki közé és a rúnák közé állt, és mágikus lángokkal támadt Ryze-ra, aki épp csak el tudott menekülni.\nAz azóta eltelt évszázadokban Brand kiszámíthatatlan futótűzként tombolt. Elpusztított mindent, amit ért, és semmit sem adott vissza a világnak. Néha izzó üstökösként hasít végig az égbolton. Máskor a hideg földbe süllyed, és szunnyadva várja, hogy megérezze a mágia illatát, amely egy újabb világrúnához vezetheti. És ha egyszer megtalálja, Runaterra maréknyi bátor mágusára vár a feladat, hogy megállítsa őt."
    },
    "Braum": {
        "name": "Braum",
        "region": "Freljord",
        "image_url": "https://cmsassets.rgpub.io/sanity/images/dsfx7636/universe/f7efbb8b5e1d43ac6de01ed939464e845ddbd6f2-1215x717.jpg?accountingTag=LoL",
        "champ_url": "https://universe.leagueoflegends.com/hu_HU/champion/braum/",
        "lore": "Braum már gyermekként is nagyobb volt freljordi társainál, de édesanyja arra tanította, hogy ne éljen vissza ezzel, és ne félemlítsen meg másokat. Egy régi pásztordinasztia leszármazottjaként azt vallotta, hogy az a bátor, aki nem mások elnyomására, hanem a rászorulók védelmére használja erejét.\nBraum még csak kisfiú volt, amikor jégóriások csaptak le a szomszédos törzsre. A törzs régóta dézsmálta Braum népének nyájait, de az anyja egy pillanatig sem habozott, és szőrmékkel, élelemmel, gyógyszerekkel megpakolva nekivágott a tundrának, hogy megsegítse őket. Braum először nem értette, hogy mi értelme segíteni a riválisaiknak... de anyja önzetlensége életeket mentett, és hűséges szövetségeseket szerzett. Megértette, miért mondta neki olyan sokszor az anyja, hogy Freljord népei egyetlen családot alkotnak, és attól a naptól megfogadta, hogy megpróbálja egyesíteni ezt a családot.\nAhogy Braum felcseperedett, egyértelművé vált, hogy a nagy tiszteletben tartott jégszülöttek egyike, de még köztük is legendásnak számított rettentő ereje és az elemekkel szembeni ellenállása. A helyiek hőse lett: gyerekeket mentett ki a fagyos szakadékokból, jégviharban elakadt utazókat segített meg, és családokat védett meg a portyázó vadállatoktól. Az érkezése egyet jelentett a biztonsággal. A remény szimbólumává vált, akit harsány kacajáról ismertek, no meg arról, hogy milyen könnyen szerzett barátokat.\nBraum idővel rájött, hogy az otthonául szolgáló völgyeken és tundrán túl is szükség van rá. Könnyes búcsút vett édesanyjától, és nekivágott Freljordnak.\nA következő évek során számos legenda született Braum hősiességéről és jóságáról. Bár mindegyikben ott volt az igazság szikrája, egyre vadabb történetek kezdtek terjedni róla... például hogy puszta kézzel kivágott egy teljes erdőt egyetlen éjszaka alatt, vagy hogy felkapott egy egész tanyát, és arrébb vitte a vulkánkitörés elől.\nAz egyik legújabb mese arról szólt, hogyan szerezte meg Braum hatalmas kosfejes pajzsát. Eszerint a pajzs valójában egy kincseskamra megbűvölt ajtaja, amelyet az ősi időkben építettek be a hegyoldalba. Braum kiáltásokat hallott odabentről, de nem tudta betörni az ajtót. Ez sem tántorította el, ezért puszta kézzel szétmorzsolta az ajtó körüli sziklákat, kiszabadítva a bent ragadt troll fiút. Letépte zsanérjairól a törhetetlen ajtót, és azóta is pajzsként használja.\nBraum zengő hangon felnevetett, amikor először elmesélték neki ezt a történetet, de eszében sincs cáfolni e meséket, sőt, örül annak, hogy ilyesmik terjednek róla. Mi értelme ragaszkodni az igazsághoz, ha így többeket buzdíthat nagylelkű és jóságos tettekre?\nBárhogyan is szerezte meg pajzsát, Braum eljutott a Rakelstake nevű szent helyre, ahol számos törzs gyűlt össze, hogy meghallgassák az avarosai hadfőnök, Ashe mondanivalóját... akiben állítólag maga Avarosa született újjá. Tanúja volt, ahogy az erejét bizonyítani akaró barbár, Tryndamere sorra legyőzte összes kihívóját.\nBraum észrevette, hogy Tryndamere kezdi egyre jobban elveszíteni az önuralmát. Az egyik párbaj során úgy tűnt, hogy meg fogja ölni ellenfelét, pedig már legyőzte. Braum ezt nem hagyhatta, ezért felemelt pajzzsal a földre zuhant harcos elé állt. Tryndamere eszeveszetten csapkodta az áthatolhatatlan akadályt, de mindhiába. Miután a barbár dühe végre alábbhagyott, hamar összebarátkozott az örökké vidám Braummal, és nem sokkal később már nevetve ittak egymás egészségére. Egyesek szerint Braum mutatta be Tryndamere-t Ashe-nek. A barbár hamarosan a hadfőnök férje lett, az egyetlen vértestvére.\nBraum nem fogadott hűséget egyetlen törzsnek sem, mert szerinte Freljord lakói mind az ő fivérei és nővérei. Ugyanakkor hisz abban, hogy Ashe képes lehet véget vetni a freljordi törzsek évszázados rivalizálásának, ezért az avarosaiak nem hivatalosan maguk közé fogadták. Braum gyakran mesél álmáról az ámuló gyerekeknek: egyetlen nagy családban egyesíteni egész Freljordot... azon a napon nyugalomba vonulhat, és békés poropásztor lehet.\nBár Braum senkit sem tart ellenségének, többször összetűzésbe került a jégőrzőkkel, mióta hozzákerült a pajzsa. Nem tudja, hogy miért neheztelnek rá, és hogy miért érdeklődnek ennyire a pajzs iránt…"
    },
    "Briar": {
        "name": "Briar",
        "region": "Noxus",
        "image_url": "https://cmsassets.rgpub.io/sanity/images/dsfx7636/universe/731da6d8643ac159faee6cb308706bbf25230083-1920x1080.jpg?accountingTag=LoL",
        "champ_url": "https://universe.leagueoflegends.com/hu_HU/champion/briar/",
        "lore": "Uralkodása vége felé Boram Darkwill legfőbb tábornok megbízta a Fekete Rózsát és számos vérmágusát, hogy hozzanak létre egy új, élő fegyverfajtát. Az elhunytakkal végzett korábbi kísérleteiktől eltérően ezt a lényt vérből hozták létre, és a vér is hajtja – a célpont levadászása élteti, nincs szüksége élelemre és vízre.\nÍgy született Briar.\nA teremtői egy orgyilkost akartak, ő viszont nem akart semmi mást, csak enni, enni, ENNI! Amikor az első küldetése őrjöngő, véres kudarccal végződött, a Fekete Rózsa úgy döntött, hogy Briar túl veszélyes ahhoz, hogy használják, ahhoz viszont túl erős, hogy elpusztítsák. Annak érdekében, hogy irányítani tudják, terveztek neki egy speciális kalodát – amit egy vérkő zár le –, amely segít megfékezni Briart, neki pedig segít összpontosítani. A már kalodába zárt Briart a Fekete Rózsa többi élő fegyverével együtt hamar bevetették Jericho Swain Darkwill elleni puccsa során.\nKapott egy felügyelőt, hogy segítsen irányításában, de amikor kiszabadult a kalodájából, Briar azonnal felfalta őt és mindenki mást is a közelben. Egyedül a célpontja, Swain tudott elmenekülni, miközben az élő fegyver válogatás nélkül felzabált barátot és ellenséget.\nEgy embert próbáló hajszát követően Swain őreinek sikerült aktiválniuk a kalodát és újra lefogni Briart, így át tudták szállítani a zárkájukba.\nBriar a cellája magányában semmi másra nem tudott koncentrálni, csak az éhségére. Noha nem halhatott éhen, a friss vér hiánya napról napra gyengébbé tette.\nEleinte azt gondolta, hogy az őrült vonyítások kórusa a cellája körül a saját sóvár éhezése.... aztán rájött, hogy a hangok láthatatlan szomszédoktól jönnek. Swain emberei vajon más élő fegyvereket is el tudtak kapni a puccs során? Vajon most azokkal van összezárva, akik szintén elbukták a küldetésüket? A létük célját?\nA hangok vérért kiáltottak – Briar átérezte a kínjukat. De nem azt volt nehéz elviselni, hogy milyen gyakran tették, vagy milyen hangosan, hanem hogy SEMMI másról nem tudtak beszélni. Ez a kérlelhetetlen vérmánia volt a legunalmasabb dolog, amit valaha átélt.\nBármennyire is éhes volt Briar – és éhes volt –, a gondolatai a többiek szánalmas hangjain jártak. Mi lenne, ha ki tudna törni a kalodából? A dühöngése vajon még a szomszédainál is hibbantabbá tenné? Vajon ő is olyan megszállott és unalmas lesz, mint ők? Már az ötlet is szörnyű volt, így inkább belenyugodott a fásult magányba.\nÉvek teltek el, és az egyedül töltött idő alkalmat adott Briarnek, hogy elmélkedjen önmagán, és felmérje, milyen lehetőségeket kínál a celláján kívüli világ. A szórakozása abban merült ki, hogy kihallgatta az őrök beszélgetését, változatos terveket eszelt ki arra, hogyan kunyerálhatna tőlük nyers húst, valamint hosszasan tépelődött azon, hogy vajon versenyeztesse a kis házipókjait, vagy felfalja őket.\nEgy nap, amikor a kalodájával játszott, véletlenül meglazította a vérkövet, amely így kis híján feloldotta a zárat. Briar megdermedt, ahogy eszébe jutottak vérmániás szomszédai – ő is olyanná vált? De aztán rájött valamire: irányítás alatt állni ugyanolyan veszélyes, mint elveszteni az irányítást. Meg akarta találni az egyensúlyt.\nMiután kiismerte a vérkő mechanizmusát, Briar tervet szőtt.\nEddigre az őrei már annyira megszokták a folytonos szólongatást, hogy amikor egyiküket sikerült odacsalogatnia a cellájához, senkinek sem tűnt fel, hogy az őr eltűnt, csak amikor már késő volt. Az őr vére szétáradt Briarben, és egy már régóta szunnyadó tűzvész kapott erőre.\nBriar végre szabad volt.\nAz élő fegyver most vidáman járja Noxus utcáit, gondosan lezárt kalodájában – már amíg ő maga úgy nem dönt, hogy kinyitja. Ahogy lassan megszokja a kinti világot – miközben a Fekete Rózsa figyeli a váratlan fejleményeket –, Briar mohón tanul, új barátságokat köt, és felfedezi a világot; minden új élménybe sóvárogva kóstol bele."
    },
    "Caitlyn": {
        "name": "Caitlyn",
        "region": "Piltover",
        "image_url": "https://cmsassets.rgpub.io/sanity/images/dsfx7636/universe/09b3e27b82ad338c0fe2dd7699bc3883c7281c33-1920x1133.jpg?accountingTag=LoL",
        "champ_url": "https://universe.leagueoflegends.com/hu_HU/champion/caitlyn/",
        "lore": "Caitlyn Kiramman gazdag és befolyásos kereskedőcsaládba született, és bár elsajátította Piltover társasági életének összes fontos elemét, szívesebben töltötte idejét a város körüli vadabb vidékeken. Caitlyn ugyanolyan könnyedséggel mozgott a Fejlődés városának vagyonos elitjében, mint ahogy szarvasra vadászott az erdőben. Magabiztosan tudta követni a kereskedőnegyed felett szárnyaló madarakat, és háromszáz lépésnyi távolságról ki tudott lőni egy nyulat édesapja ismétlőpuskájával.\nCaitlyn legnagyobb erőssége mégis az intelligenciája volt, illetve az, hogy kész volt tanulni szüleitől, akik a család kényelmes és kiváltságokkal teli életvitele ellenére megtanították különbséget tenni jó és rossz között. Édesanyja a Kiramman klán egyik legfőbb irányítójaként mindig óva intette Caitlynt Piltover csábításaitól és szép ígéreteitől, amelyek a legkedvesebb emberek lelkét is megkeményítik. Caitlyn nem igazán hallgatott rá: Piltover számára a szépség városa volt, amelynek rendjét mindig is örömmel fogadta a vadonban tett útjai után.\nMindez néhány évvel később megváltozott.\nCaitlyn a Fejlődés napján tért vissza otthonába, amelyet kifosztva, üresen talált. A család szolgáit mind megölték, a szüleinek pedig nyoma veszett. Caitlyn átfésülte a házat, majd azonnal a tettesek után eredt.\nEgy városban bujkáló ember után kutatni teljesen más feladat, mint állatokra vadászni az erdőben, de Caitlyn sorra megtalálta az otthonukra támadó bűnözőket. A nyomok egy rejtekhelyre vezettek, ahol Caitlyn szüleiből kínzással próbáltak információt kiszedni. Az éj leple alatt megmentette őket, és riasztotta a piltoveri rendfenntartókat… ám a letartóztatott emberrablók egyike sem ismerte a megbízójuk kilétét, csak annyit tudtak, hogy egy C nevű személy tartotta velük a kapcsolatot.\nCaitlyn és a szülei elkezdték újraépíteni az életüket… de valami gyökeresen megváltozott. Caitlyn édesanyja képtelen volt visszatérni ahhoz a kétszínűséghez és politikához, ami a klánvezetéssel járt, ezért feladta tekintélyes pozícióját, űrt hagyva maga után a Kirammanok vezetésében. Bármennyire is szerette Caitlyn a szüleit, nem akarta átvenni anyja helyét, sem kitanulni apja mérnöki mesterségét.\nEhelyett a titokzatos „C”-t körüllengő rejtély megfejtésének szentelte a figyelmét. Vadásztudását kihasználva magánnyomozónak állt, és hamar híre ment, hogy bármit és bárkit képes megtalálni. Önállóan elért sikereit a szülei is elismerték, és ennek jeléül egy csodás kidolgozású hextech puskát készítettek neki, amely pontosabb volt bármilyen muskétánál. Többféle lövedéket ki tudott lőni, és akár a terepen is könnyen át lehetett állítani.\nEgy különösen megrázó, eltűnt hextech eszközökkel és gyermekrablásokkal kapcsolatos ügy után Caitlynt behívatták a rendfenntartók.\nA szervezet egyik tagja ajánlotta őt, aki hozzá hasonlóan jól eligazodott a furcsább eseteken, és együtt küzdöttek meg egy csapat elszabadult kimérával, amelyeket egy, a saját kotyvalékaitól megőrült vegyész hozott létre. Az itt mutatott képességei alapján Caitlynt hivatalosan is felkérték seriffnek. Caitlyn először nemet mondott, de rájött, hogy a rendfenntartók rendelkezésére álló erőforrások segíthetnek neki kideríteni a titokzatos „C” kilétét.\nCaitlyn ma már a rendfenntartók megbecsült, magas rangú tisztje, aki folyamatosan azért küzd, hogy a Fejlődés városát jobb és biztonságosabb hellyé tegye. Nemrég új társ szegődött mellé: egy újonc, a zauni születésű, heves és félelmet nem ismerő Vi. Sok vad pletyka terjed arról, hogyan fogott össze két ennyire különböző ember, és hogyan lehetnek ilyen hatékonyak együtt. Az okokról a rendfenntartók és a letartóztatott bűnözők is csak találgatni tudnak.\nCaitlyn azonban nem sejti, hogy „C” minden lépését figyelemmel kíséri… különösen, ahogy a nyomozásai során egyre közelebb kerül az igazsághoz."
    },
    "Camille": {
        "name": "Camille",
        "region": "Piltover",
        "image_url": "https://cmsassets.rgpub.io/sanity/images/dsfx7636/universe/c5706cb3e60e90c8a80edc4630f66fb9967a7b2c-1024x616.jpg?accountingTag=LoL",
        "champ_url": "https://universe.leagueoflegends.com/hu_HU/champion/camille/",
        "lore": "A Ferros klán tudja, hogy mit jelent áldozatot hozni.\nA család jövedelmének nagy része a Shurimában élő brackernek ritka kristályainak begyűjtéséből származik. Ezek a hexkristályok, más néven „az első kristályok” olyan erővel bírnak, amilyennel csak a született mágusok rendelkeznek. Camille dédanyjának testvére egy korai expedíció során veszítette el az egyik karját – innen származik a Ferros család mottója: „A családért bármit.”\nA brackernek véges erőforrásnak bizonyultak, ezért Camille családjának fokoznia kellett a felhalmozott kristályok erejét. A háttérben vegyi és rúnaalkímiai kutatásokat pénzeltek, és végül kifejlesztették a kisebb erejű, de könnyebben előállítható szintetikus hexkristályokat.\nEzért azonban nagy árat kellett fizetni: a pletykák szerint a szintetikus kristályok gyártása a Zauni Szürkeség létezésének egyik fő okozója. Ráadásul a Ferros klán csak kémkedés, megfélemlítés és gyilkosságok árán tudta megőrizni monopóliumát a felbecsülhetetlen értékű erőforrás felett, ezzel biztosítva annak zavartalan gyártását Zaunban, és fenntartva a család kiemelt helyét Piltover előkelő Kékszél-udvarában.\nA Ferros-klán legidősebb gyermekeként Camille a lehető legjobb oktatásban részesült. Kiváló tanárai voltak, folyékonyan beszélt több nyelven, és mesteri csellójátékos volt. Camille ezenkívül megtanult írni és olvasni az ősi shurimai nyelven, amíg apjának segédkezett az Odyn-völgyi ásatásokon.\nA hagyományok szerint az egyik fiatalabb gyermekből lesz a család kémfőnöke, aki a klán vezetőjével együttműködve bármi áron megvédi a klán érdekeit. Camille öccse, Stevan azonban sokat betegeskedett, ezért Camille lépett a helyére. Stevan féltékenyen szemlélte, hogy nővére ezen a téren is tehetségesnek bizonyult, a harc, a felderítés és a vallatás mesterévé vált.\nCamille huszonöt éves volt, amikor implantátumokkal megerősített zauni bűnözők támadták meg őt és apját, hogy értékes üzleti titkokat csikarjanak ki belőlük. Camille apja belehalt a sérüléseibe, és nem sokkal később anyja is belehalt a gyászba. Stevan lett a klán ura. Mindenáron bizonyítani akart, ezért megduplázta a Ferros klán kutatási tevékenységét a hextech beültetések terén.\nAz éves gyász letelte után Stevan felügyelte Hakim Naderi, a család új vezető mérnökének beavatását. A fiatal, tehetséges kristályműves Bel'zhunból, egy shurimai tengerparti városból származott.\nCamille egy hextech implantátumot kért Hakimtól, hogy emberfeletti teljesítményre legyen képes. Hakim azonnal beleszeretett, a hosszas előkészületek és az estébe nyúló beszélgetések Shurimáról pedig egyre közelebb hozták őket egymáshoz… míg végül Camille viszonozni kezdte Hakim érzéseit. Egyre szenvedélyesebbé vált a kapcsolatuk, hiszen tudták, hogy a műtét az együtt eltöltött idejük végét jelenti. Hakim más projektekkel fog foglalkozni, Camille pedig ismét minden idejét a kémfőnöki feladatainak szenteli. Hakim ennél is jobban tartott attól, hogy Camille szívének eltávolításával az emberség is eltűnhet kedveséből.\nNéhány nappal Camille műtétje előtt Hakim megkérte szerelme kezét, és könyörgött neki, hogy szökjenek meg együtt. Camille életében először elbizonytalanodott a családja iránti hűségében.\nStevant azonban nem gyötörték efféle kételyek, Camille fontos eszköz volt számára a tervei megvalósításához. Amikor tudomására jutott a titkos lánykérés híre, azonnal gonosz tervet szőtt: megszervezte, hogy támadás érje őt a következő alkalommal, amikor Camille és Hakim találkozik. Amikor meglátta testvére véres, összetört testét, Camille ráébredt, hogy mi történik, ha nem szenteli teljes figyelmét a feladatainak.\nHakim hiába kérlelte, ő nem hallgatott rá. A családért bármit hajlandó volt feláldozni. Szakított Hakimmal, és kérte, hogy gyorsítsák fel a műtét előkészületeit.\nA férfi tudta, hogy csak ő tudja biztonságosan elvégezni a sebészeti beavatkozást. Miután Camille szívét egy hextech erőforrásra cserélte, azonnal felmondott. Camille arra ébredt, hogy a labor, ahol ő és Hakim annyi időt töltöttek együtt, üres és elhagyatott.\nEzután a munkájába temetkezett. További implantátumokat kért, többek között pengéket ültettek a lábába, mászócsáklyát a derekába és egyéb, apró hextech szerkezeteket, így végül szinte semmi sem maradt az eredeti testéből. Ahogy a Ferros klán egyre több hatalomra és vagyonra tett szert, Camille egyre sötétebb és halálosabb feladatokat hajtott végre.\nA hextech szívnek köszönhetően Camille egyáltalán nem öregedett, az évek ugyanakkor nem voltak ilyen kegyesek az öccséhez. Stevan azonban hanyatló egészsége ellenére is vaskézzel irányította a klánt.\nCamille végül rájött, hogyan manipulálta őt Stevan, és hogy öccse tettei már nem a klán érdekét szolgálják. Félretette a kevés érzést, amit még testvére iránt táplált.\nSaját kedvencét, testvére lányunokáját ültette a klán élére, és jelenleg Camille a titkos tevékenységük mellett a család nyilvános ügyeit is saját maga felügyeli. Camille bármilyen… nehéz problémát képes megoldani, és megbékélt azzal, hogy jórészt emberfeletti gépezetté vált, miközben kihasználja annak minden előnyét. Ugyanakkor egyre erősödik egy szomorú érzés hextech szívében, ami még gondokat okozhat számára.\nEnnek ellenére nem tétlenkedik, örömét leli a jól végrehajtott ipari kémkedésben, szereti a frissen főzött teát, és hosszú sétákat tesz a Szürkeségben."
    },
    "Cassiopeia": {
        "name": "Cassiopeia",
        "region": "Noxus",
        "image_url": "https://cmsassets.rgpub.io/sanity/images/dsfx7636/universe/f1991d2eb2a3f9543897c95278c31f6e56670588-1215x717.jpg?accountingTag=LoL",
        "champ_url": "https://universe.leagueoflegends.com/hu_HU/champion/cassiopeia/",
        "lore": "Cassiopeia Du Couteau tábornok legfiatalabb gyermeke. A noxusi nemesi házak világába, egy lehetőségekkel és előjogokkal teli életbe született. Már fiatalon látszott, hogy értelmes, intelligens nővé fog cseperedni, ezért míg Katarinát apjuk kezdte képezni, Cassiopeia anyjuk, Soreana nyomdokába lépett.\nDu Couteau tábornok Noxus shurimai terjeszkedésének hőse lett, és idővel a tengerparti város, Urzeris kormányzójának közelébe költöztette egész családját. Mivel idegenek vették körül egy ismeretlen földön, Cassiopeia még inkább kereste anyja társaságát, akitől sokat tanult a politika, a diplomácia és a diszkrét befolyásolás művészetéről. A felcseperedett Cassiopeia akaratán kívül is megsejtette, hogy anyja, Soreana, nem csak a birodalom érdekeit tartja szem előtt…\nSoreana egy nap váratlanul összeesett a család rezidenciáján – egy ismeretlen merénylő maró mérget kent a hajkeféjére, és csaknem végzett vele. Du Couteau tábornok jól ismerte az orgyilkosok módszereit, ezért a teljes szolgálószemélyzetet elbocsátotta, így felesége és lányai egyedül maradtak a hatalmas házban.\nA gyerekkorból alig kinőtt Cassiopeia minden percét anyja betegágya mellett töltötte. Soreana lábadozása hosszú hónapokig tartott, és ezalatt a korábbinál is erősebbé vált a kettejük közti kötelék.\nAmikor a tábornokot visszahívták Noxusba, hogy megkezdhessék az Ionia elleni rég várt inváziót, ő magával vitte Katarinát, Cassiopeia viszont Urzerisben maradt. Soreana látszólag megkönnyebbült ettől, és elárulta lányának, hogy egy titkos társaság, a Fekete Rózsa tagja. Évszázadokon át manipulálták a birodalmat, és végre sikerült kiterjeszteni befolyásukat Shurimára is.\nMivel nem kellett tartania férje figyelő tekintetétől, Soreana nekiláthatott a valódi feladatának.\nAnyja tovább képezte Cassiopeiát, aki gyönyörű, ravasz és intelligens, de kíméletlen ifjú hölggyé cseperedett. Maga körül mindenkit csak eldobható eszköznek tekintett, ami segíthet elérni céljait.\nAlig érte el a nagykorúságot, amikor a Fekete Rózsába való belépés próbájaként fel kellett kutatnia és ki kellett iktatnia azokat, akik anyja életére törtek. Soreanát is meglepte, hogy milyen gyorsan és hatékonyan teljesítette a megbízást, és hogy egyáltalán nem hagyott nyomot (és bűntársakat) maga után. Cassiopeiát csak ezután avatták be a társaság Shurimával kapcsolatos terveibe. Családja hatalmas vagyonából számos expedíciót szervezett a sivatag mélyére, és elfeledett romokat fosztott ki egy helyi zsoldos, Sivir segítségével.\nA fővárosból Urzerisbe érkező hírek után még sürgetőbbé vált feladatuk teljesítése. Boram Darkwill legfőbb tábornok helyére Jericho Swain lépett, és számos nemesi ház a puccsista mellé állt… többek között a Du Couteau-k is.\nSoreanát felháborította a férje árulása, és attól tartott, hogy ezzel a Fekete Rózsa összes tagja veszélybe került. Megbízta Cassiopeiát, hogy kutassa fel az isteni erő forrását, amely Shurima elsőségét biztosította a régi birodalmak korában. Cassiopeia megesküdött, hogy ha kell, az élete árán is megszerzi a fegyvert, mielőtt kitörne a titkos háború.\nAz esküje teljesítése azonban örökre megváltoztatta az életét. Amikor bejutottak a misztikus Felemelkedettek elveszett sírjába, a hatalom forrásához, úgy döntött, hogy minden tanútól megszabadul. Cassiopeia elsőként az expedíciót vezető Sivirt szúrta le, de ekkor életre kelt a sírt őrző kőgólem, és a karjába mélyesztette fogait.\nMágikus méreg áramlott szét a vérében, miközben a zsoldosok kimenekítették őt a sivatagból. A teste szörnyű kínok között eltorzult, és új, iszonyatos alakot vett fel…\nCassiopeia bezárkózott az urzerisi rezidencia egy régi kriptájába, ahol befejeződött a fájdalmas átalakulása. Soreana Du Couteau okos és gyönyörű lánya helyét egy kígyóként sikló, a sötétben rejtőző és mérget köpő szörnyszülött vette át, amely könnyedén szétzúzta a köveket is.\nHeteken át sírt és jajveszékelt, elveszett életét gyászolva… végül azonban elfogytak a könnyei. Leküzdötte az elkeseredését, és elhatározta, hogy belenyugszik sorsába… és talán egy nap el is fogadja azt. Cassiopeia nem ilyen Felemelkedésre vágyott, de felfedezte az ősi shurimai istenek mágiáját. Ahogy anyjával tervezte, a Fekete Rózsa szolgálatába állítják ezt a hatalmat, és érzi, hogy az napról napra egyre erősödik benne.\nEgyikük sem sejti, hogy mikor és hogyan ér véget a folyamat."
    },
    "Cho'gath": {
        "name": "Cho'gath",
        "region": "Az üresség",
        "image_url": "https://cmsassets.rgpub.io/sanity/images/dsfx7636/universe/b5b1910f31e78d7b71c828da516b417146b62d4a-1215x717.jpg?accountingTag=LoL",
        "champ_url": "https://universe.leagueoflegends.com/hu_HU/champion/chogath/",
        "lore": "Létezik egy hely a dimenziók és a világok között. Egyeseknek ez a Túlvilág, másoknak az Ismeretlen. Azonban akik valóban ismerik, azok számára ez az Üresség. A neve ellenére az Üresség egyáltalán nem üres, inkább megnevezhetetlen dolgok gyűjtőhelye, olyan szörnyűségeké, amelyeket fel sem foghat az emberi elme. Cho'Gath, az Ürességben született teremtmény valódi természete annyira borzasztó, hogy a legtöbben ki sem ejtik a nevét. Társai a dimenziókat elválasztó falakat próbálgatják, hogy megrepesztve azokat utat találjanak Runaterra felé, és rászabadítsák a világra a rettegés paradicsomát. Ezek az Ürességlények – ahogy nevezik őket – olyan ősi és borzalmas teremtmények, hogy teljesen eltüntették őket a történelemből. Úgy hírlik, az Ürességlények megnevezhetetlen teremtmények hatalmas seregeit vezénylik más világok ellen, és egykor olyan hatalmas mágiával űzték ki őket Runaterráról, amely mára a régmúlt homályába veszett.\nHa ezek a történetek valóban igazak, akkor a többi híresztelés is hitelt érdemlő – vagyis egy nap az Ürességlények visszatérnek. Ikáthiában még most is valami gonosz erő kavarog. Cho'Gath a rosszindulat és az erőszak idegen teremtménye, aki előtt csak a legrátermettebbek nem hullnak térdre félelmükben. Cho'Gath táplálkozik is a zsákmányából, addig növekszik és dagad, amíg jól nem lakik. Ami még rosszabb, ez a teremtmény intelligens, talán nagyon is. Az Üresség tapintható rémsége árad belőle."
    },
    "Corki": {
        "name": "Corki",
        "region": "Bandleváros",
        "image_url": "https://cmsassets.rgpub.io/sanity/images/dsfx7636/universe/5bf51137ae5bdf98b83e2e791f6c288d6121470d-1215x717.jpg?accountingTag=LoL",
        "champ_url": "https://universe.leagueoflegends.com/hu_HU/champion/corki/",
        "lore": "Amikor Heimerdinger és yordle kollégái Piltoverbe költöztek, a tudományt választották életmódjuknak, és szinte azonnal számos úttörő munkával járultak hozzá a technomágiai közösség gyarapodásához. A yordlék, ha híján vannak a szellemi kalibernek, szorgalommal pótolják azt. Corki, a vakmerő tüzér azzal tett szert erre a címre, hogy kipróbálta az egyik ilyen hozzájárulást, a felderítő műveletekre tervezett frontvonalbeli kopter eredeti példányát – később ez a légi támadójármű Bandleváros Felderítő Erejének (BVFE) gerincévé vált. Repülőszázadával – a Puffogó Viperákkal – Valoran felett repked, szemrevételezi a tájat, és egy kis légi akrobatikával is szórakoztatja a lent nézelődőket.\nCorki a Puffogó Viperák leghíresebbje, aki mindig megőrzi hidegvérét a tűzharcban, és az őrültség határát súroló vakmerőséget tanúsít. Számos szolgálati utat teljesített már, és gyakran önkéntesként jelentkezett az ellenséges vonalak mögött végrehajtandó küldetésekre, amelyek során információkat gyűjtött vagy üzeneteket kézbesített a veszélyzónákon keresztül. A veszély jelentette számára az életet, és semmit sem élvezett jobban, mint egy jó kis reggeli repülős csatát. Corki több volt, mint egy kiváló pilóta. Számos módosítást végzett a kopterén, és fegyverek egész arzenáljával szerelte fel azt – ami egyesek szerint inkább a látványt, mintsem a funkciót szolgálta. Amikor a nyílt ellenségeskedések megszűntek, Corkit nyugdíjazták, amit ő úgy élt meg, hogy „tönkretették a hajtóművét és megnyirbálták a szárnyait”. Próbálkozott kanyon- és műrepüléssel, ám ez már nem volt ugyanaz az égen körülötte csíkot húzó lőpor üdítő szaga nélkül."
    },
    "Darius": {
        "name": "Darius",
        "region": "Noxus",
        "image_url": "https://cmsassets.rgpub.io/sanity/images/dsfx7636/universe/bd6bd9efb4295687e683fd97d67a509d3ed6c26f-1215x717.jpg?accountingTag=LoL",
        "champ_url": "https://universe.leagueoflegends.com/hu_HU/champion/darius/",
        "lore": "Darius és testvére, Draven Basilich kikötővárosában nőttek fel. Darius nehezen tudta mindkettejüket eltartani, miközben állandó harcban állt az idősebb utcagyerekek bandáival, és bárkivel, aki veszélyt jelentett az öccsére – a városi őrséget is beleértve. Az utcán minden nap valóságos küzdelem volt a túlélésért, így Darius tizenkét éves korára több sebhelyet szerzett, mint sok katona egész életében.\nAmikor Basilichet bekebelezte a terjeszkedő noxusi birodalom, Cyrus, a győztes parancsnok meglátta a két konok testvérben lakozó erőt, és a seregébe fogadta őket. Az évek során számos fáradalmas hódító hadjáratban vettek részt szerte a világban, és több felkelést is levertek a birodalom határain belül.\nNoxusban bárki felemelkedhetett származásától, kultúrájától vagy hátterétől függetlenül, és Darius lelkesen élt is ezzel a lehetőséggel. Szegénysorba született, de a hadseregben gyorsan lépett egyre magasabb rangba, mindig a kötelességet szem előtt tartva. Nagy tisztelet övezte agresszivitása, fegyelme és rendíthetetlensége miatt. A Dalamor-síkságon maga fejezett le egy noxusi tábornokot, amiért az visszavonulást rendelt el. Darius dühödt üvöltéssel feje fölé emelte véres fejszéjét, újra hadrendbe állította a szétszóródott hadosztályokat, majd váratlan és dicsőséges győzelemre vezette őket a jóval népesebb ellenféllel szemben.\nJutalmul saját sereget alapíthatott, és a birodalom minden szegletéből lelkes újoncok ezrei jelentkeztek nála szolgálatra. Darius a többségüket elutasította – csak a legerősebb, legfegyelmezettebb és legerősebb akaratú katonákat választotta ki. Noxuson kívül is olyan félelmetes volt a híre, hogy egész városok adták meg magukat, amint feltűntek a falak alatt a rettegett harci zászlók.\nA varjuk, a noxusi támadásoknak évtizedekig ellenálló, büszke harcos nép hegyi erődjének embert próbáló, de sikeres ostroma után Dariust maga Boram Darkwill császár nevezte ki Noxus kezének. Aki jól ismeri Dariust, tudja, hogy sem a hatalom, sem a dicsőség nem érdekli. Egyetlen vágya, hogy a világ legerősebb birodalmává tegye Noxust. Darkwill ezért Freljordba küldte őt és seregét, hogy térdre kényszerítse a barbár törzseket.\nA hadjárat évekig húzódott, és keserű, fagyos patthelyzettel végződött. Darius hajszál híján menekült meg a merényletek és a rajtaütések elől, sőt, egyszer még a vérszomjas Fagykarom törzs markából is. Belefáradt az állóháborúba, ezért visszatért Noxusba, hogy a hadserege megerősítését követelje.\nBemasírozott a fővárosba veteránokból álló seregével, és csak ott tudta meg, hogy a császár meghalt a Jericho Swain vezette puccs során. Az összeesküvésnek számos támogatója akadt, köztük volt Darius testvére, Draven is.\nNehéz döntés előtt állt. Sok nemesi ház azt várta Noxus kezétől, hogy megbosszulja Darkwill halálát, de jól ismerte és tisztelte a kegyvesztett Swain tábornokot, és maga is felszólalt elbocsátása ellen az évekkel korábbi sikertelen ioniai hadjárat után. Esküje Noxushoz és nem egy császárhoz kötötte, és Swain őszintén beszélt a birodalommal kapcsolatos terveiről. Darius rájött, hogy egy ilyen vezetőt szívesen szolgálna... de Swainnek más elképzelései voltak.\nNoxus a Trifarix, egy háromfős tanács közös irányítása alá került, akik az erő három arcát testesítették meg: a céltudatosságot, a fizikai erőt és a ravaszságot. Darius örömmel foglalta el a helyét a tanácsban, és vállalta egy új elit haderő, a trifariai légió felállítását, amely a birodalom leghűségesebb és legérdemesebb harcosaiból áll, és amely a hódítás új és dicsőséges korába vezetheti Noxus seregeit."
    },
    "Diana": {
        "name": "Diana",
        "region": "Targon",
        "image_url": "https://cmsassets.rgpub.io/sanity/images/dsfx7636/universe/c3c3198b3ffb3d419b0963c5a5a631a4aa9a831b-1215x717.jpg?accountingTag=LoL",
        "champ_url": "https://universe.leagueoflegends.com/hu_HU/champion/diana/",
        "lore": "Diana nem a Targon-hegyről származott. Egy csapat solari vadász talált rá szülei jéggé fagyott karjaiban, bepólyázva – a család nem volt ismerős a vidéken, láthatóan hosszú utat tettek meg. A vadászok elvitték őt templomukba, felszentelték, és az utolsó nap törzsének – vagy ahogy sokan ismerik, a rakkorok – tagjaként nevelték.\nMint a legtöbb hithű solari, ő is kemény testi és vallási kiképzésen esett át. Viszont másokkal ellentétben Diana eltökélten kutatta, hogy valójában mi rejlik a solarik tanításai mögött, és a vallásuk okfejtéseire is kíváncsi volt. Az éjszakákat a könyvtárban töltötte, ahol egymás után olvasta ki a vaskos köteteket a halvány holdfénynél. Kutatómunkája azonban több kérdést vetett fel, mint amennyit megválaszolt, és tanárai homályos válaszai sem csillapították tudásszomját.\nAmikor Diana felfigyelt arra, hogy egyes kötetekből egész fejezeteket téptek ki – mindig azokat, amelyek a holdról szóltak –, a tanárok szigorú büntetéseket róttak ki rá, remélve, hogy visszatéríthetik a helyes útra. Tanonctársai is elhatárolódtak tőle és kíváncsiságától.\nEgyetlen ragyogó fénysugár létezett csupán számára az összezavarodottan, elszigeteltségben töltött években: Leona. Diana gyakran keveredett heves vitákba a vallást szigorúan gyakorló társával. Bár egyikőjüknek sem sikerült meggyőznie a másikat a hosszú és gyakori beszélgetések alkalmával, szoros barátságot kötöttek.\nKésőbb, egy sorsfordító éjjelen Diana egy titkos kamrára bukkant a hegy gyomrában. A falakra vetülő holdfény egy, a Targon-hegy legmagasabb csúcsát ábrázoló festményt világított meg, amelyen a nap és aranyszínű vértet viselő harcosok, valamint a hold és annak ezüstös páncélba öltözött seregei látszottak. Diana örömittasan igyekezett megosztani Leonával az üzenetet – a nap és a hold ezek szerint mégsem voltak ellenségek!\nLeona azonban nem fogadta kitörő lelkesedéssel a hírt.\nFigyelmeztette Dianát, hogy felejtse el ezt az eretnekséget, és jusson eszébe a büntetés, ami elérheti, ha ezt másnak is elmondja. Diana még sosem látta barátját ennyire hidegnek.\nA csalódottság érzése öntötte el. Áttörte a solarik tudásának korlátait, de még Leona sem volt hajlandó tudomást venni az új felfedezésről. Mit titkolhattak a solarik? Diana egyre biztosabb lett abban, hogy csak egyetlen helyen kaphatja meg a választ: a Targon-hegy csúcsán.\nA meredek hegyoldal minden téren próbára tette őt, és útközben látszólag megállt az idő. Hogy erőt merítsen, a barátjára koncentrált, és a válaszokra, amelyek jobbá, teljesebbé tehetik a solarikat.\nA csúcsra érve a hold fogadta, amelyet sosem látott még ilyen fényesnek és hatalmasnak. A bódító pillanat után ragyogó holdfényoszlop csapott le rá, és Diana érezte, ahogy egy erő megszállja, képeket mutat neki a múltból és egy másik rakkor vallásról, a lunariról. Rájött, hogy ez a jelenség csakis az egyik legendás égi szellem lehetett... aki őt választotta közvetítőül.\nAmikor a fény szertefoszlott, visszanyerte uralmát az elméje fölött. Diana testére páncél került, kezébe pedig egy félhold alakú penge, és egykor sötét haja most ezüstösen ragyogott. Megfordulva észrevette, hogy nincs egyedül – Leona állt mellette, szintén ragyogó, aranyszínű páncélban, a naphoz hasonlóan fénylő pajzzsal és karddal a kezében.\nDiana boldog volt, hogy megoszthatta ezt a szent pillanatot barátjával, de Leona csak arra tudott gondolni, hogy visszatérjen a solarikhoz. Diana könyörgött, hogy ne tegye, kétségbeesetten kérlelte, hogy együtt nézzenek szembe új jövőjükkel. De Leona visszautasította, nézeteltérésük pedig gyorsan gigászi harcba torkollt, amelyből holdfény és naptűz áradt.\nDiana – mivel tartott tőle, hogy elveszíti önmagát az égi szellem hatalmával szemben – végül elmenekült a hegyről. Most, hogy kutatása igazolást nyert, még biztosabb volt abban, hogy jogosan kérdőjelezte meg a solarik tanításait. Eljött az idő, hogy szembeszálljon velük, és felfedje hitvallásuk ellentmondásosságát.\nMiután átverekedte magát a Ra’Horak védőkön, Diana berontott a főpapok termébe. A papok növekvő rémülettel hallgatták, ahogy elmesélte, amit megtudott a lunarikról... majd eretneknek, istenkáromlónak és a hamis tanítások hírnökének nyilvánították. Dianát elöntötte a düh, amely az égi szellem erejével megsokszorozva tört ki belőle. Rémületében elmenekült a templomból, holttestek egész sorát hagyva maga után.\nMára felrémlő látomások és az ősi tudás szikrái irányítják, de Diana ragaszkodik az egyetlen igazsághoz, amelyet biztosan tud: a lunarik és a solarik nem ellenségek, és az égiek nagyobb célt szenteltek neki, mint hogy a Targon-hegy egyszerű tanonca legyen.\nÉs bár még nem ismeri a végzetét, Diana felkutatja, bármi áron."
    },
    "Dr. mundo": {
        "name": "Dr. mundo",
        "region": "Zaun",
        "image_url": "https://cmsassets.rgpub.io/sanity/images/dsfx7636/universe/326545c5cf571981bff487ab158bca6b08c9d28d-1215x717.jpg?accountingTag=LoL",
        "champ_url": "https://universe.leagueoflegends.com/hu_HU/champion/drmundo/",
        "lore": "Zaun leghírhedtebb elmegyógyintézetének kórtermeiben egy rémséges alak járja a folyosókat. A módszerei vakmerőek, a csontfűrésze éles, a betegei pedig rettegnek. Ez az ember ugyanis egyáltalán nem orvos – csak a saját képzeletében.\nAz igazi nevét már rég a feledés homálya fedi, de azt tudjuk, hogy Dr. Mundo egykor Zaun egyik leghatalmasabb vegyszerbárójának volt a végrehajtója. A szilaj jókedvéről ismert férfi meglepően szívélyes volt ahhoz képest, hogy mások fizikai megfélemlítéséből élt. Szeretett kedves beceneveket és barátságos hátba veregetéseket osztogatni, és gyakran fel sem tűnt neki, ha valakinek a tyúkszemére lépett. Nem kellett hozzá sok idő, hogy a saját főnökének is keményen a tyúkszemére taposson.\nA vegyszerbáró példát akart statuálni a beosztottján, ezért bezáratta az Osweld elmegyógyintézetbe, amely embertelen módszereivel és megkérdőjelezhető gyógymódjaival szerzett magának kétes hírnevet. A báró elégedetten nézte végig, ahogy a végrehajtóját lekötözik, és az elmegyógyintézet legbiztonságosabb cellájának párnázott falai közé zárják.\nAhogy teltek a hónapok, a végrehajtó kimondhatatlan szörnyűségeket szenvedett el az úgynevezett ápolói kezétől. A kísérleti kezelések végrehajtásakor a legkevésbé sem törődtek a beteg jóllétével. Idegeket stimuláltak, lebenyeket vágtak át, és ellenőrizetlen gyógyszereket adtak nagy dózisban. A végrehajtó elkezdett megváltozni, hatalmas testén napról napra több izom fejlődött ki. Az agyával azonban még ennél is szörnyűbb dolog történt. Miután az összes emlékét elveszítette, küszködve próbálta értelmezni az őt körülvevő kegyetlen világot. Nézegette a régi kényszerzubbonyát, amely egészen olyannak tűnt, mint a körötte nyüzsgő egészségügyi szakemberek fehér köpenye.\nA saját öltözékén olvasható szavakat félreértve új nevet és szakmát talált magának.\nMinden bizonnyal magam is orvos vagyok. Mi másért lennék ebben a nyomorult elmegyógyintézetben? – gondolta. És a többiek itt… nyilván a betegeim.\nVégül elérkezett a nap, amikor a vegyszerbáró eljött, hogy elvigye a végrehajtóját az elmegyógyintézetből. Meglepetésére senki nem sietett az üdvözlésére az előtérben. A termek üresek voltak, síri csönd honolt mindenütt, csak a folyosó végén lévő szobából hallatszott egy elmeháborodott beteg zavaros gagyogása.\nA bárót rettenetes látvány fogadta a szobában: a padlón számtalan test hevert szanaszét – dolgozók és betegek egyaránt, a felismerhetetlenségig megcsonkítva. Föléjük tornyosulva egy nagydarab, lila szörny hablatyolt értelmetlenül, hatalmas szájából hosszú, kék nyelv lógott. Kinőtt ruhái alól groteszk módon buggyantak elő az izmok, ökle egy sebészeti fűrész markolatát szorongatta. A báró elsápadt, ahogy a tekintete rátalált a szörny arcára – és rájött, hogy a régi végrehajtója áll előtte.\nA végrehajtó, aki egyáltalán nem ismerte fel a korábbi munkáltatóját, csak egy újabb, kezelésre szoruló beteget látott maga előtt. A lila szörny csontfűrészét várakozóan lengetve megindult a vegyszerbáró felé. A báró előhúzta vegytechnológiai pisztolyát, és tüzelt. A lövés átszakította a felé haladó hústömeget, és meg is akasztotta a szörnyet…\nDe csak egy rövid pillanatra.\nA lény húsában ütött lyuk gyorsan bezárult, a sebet friss izomszövet nőtte be. A szörny megállt, értetlenkedve nézett a báróra, majd megszólalt: – Te lenni beteg. Segítség kell!\nAz egykori végrehajtó utánozta, amit az elmegyógyintézet korábbi orvosaitól már oly sokszor látott. A férfit egy közeli hordágyra lökte, a karját leszíjazta, és előkészítette az eszközöket a műtéthez. A vegyszerbáró arcából kifutott a vér, ahogy rájött, milyen kegyetlen végzet várja.\nA műtét – hasonlóan oly sok korábbi és ezt követő beavatkozáshoz – nem volt sikeres. Az egyre rutinosabb orvos a legutóbbi betege maradványait is a padlón fekvő halom tetejére dobta. Noha elszomorította, hogy nem tudta őket megmenteni, tudta, hogy minden tőle telhetőt megtett. Ráadásul még sokat gyakorolhat. Zaun tele volt betegekkel, akik csak arra vártak, hogy meggyógyítsa őket valaki. A gondolatra újra mosoly terült szét az arcán, és elhagyta a kórházat, hogy az utcákon nézzen további betegek után."
    },
    "Draven": {
        "name": "Draven",
        "region": "Noxus",
        "image_url": "https://cmsassets.rgpub.io/sanity/images/dsfx7636/universe/1b9079d79643c08bc25c143418b96c5883d48b52-1215x717.jpg?accountingTag=LoL",
        "champ_url": "https://universe.leagueoflegends.com/hu_HU/champion/draven/",
        "lore": "Draven már Basilich utcáin élő árvaként is keményfejű és igen merész volt. Gyakorta keveredett kegyetlen verekedésekbe az idősebb utcagyerekekkel és az alattomos alvilági gazemberekkel. Bár rendkívül (egyesek szerint túlzottan is) magabiztos volt, bátyja, Darius nélkül aligha érte volna meg a felnőttkort. Szinte kivétel nélkül idősebb fivére fejezte be a Draven által elkezdett bunyókat.\nAmikor Basilich elesett a noxusi sereg ostroma alatt, egy Cyrus nevű kapitány figyelt fel a testvérpárra, miután Draven meggondolatlanul az életére tört. Cyrust lenyűgözte a fiúk harci szelleme, ezért csatlakozhattak a noxusiak soraihoz.\nA két testvér éveken át harcolt Cyrus seregében, ám míg Darius könnyedén alkalmazkodott ehhez az életmódhoz, Dravent egyre inkább untatta az egész. Kétség sem fért hozzá, hogy harci képességei rendkívüliek, a katonaélet lélekölő mindennapjait viszont túlságosan nagy áldozatként élte meg, amely édes kevés jutalommal, és még annál is kevesebb személyes dicsőséggel járt.\nDarius idővel természetesen saját zászlóaljat kapott, Draven pedig csatlakozott hozzá. Bár kezdetben úgy gondolta, így könnyebb lesz a seregben töltött élete, illetve komolyabb egyéni elismerésre tehet szert, sajnos keserűen csalódnia kellett.\nEgyesek szerint Draven döntött úgy, hogy kilép Darius parancsnoksága alól. Mások szerint inkább kitették. Mindenesetre bajnokként és párbajhősként sikerült hírnevet szereznie magának, így Ionia megszállása alatt több zászlóaljba is meghívták, végül pedig egy egészen méltányos ajánlatot kapott a Leszámolóvermekben.\nA gladiátor jellegű arénaharcosok fontos szerepet töltöttek be Noxusban: ők hajtották végre a bűnözőkre kiszabott ítéletet, és ők rendezték a nemesi házak közötti vitákat, Draven pedig eltökélten végezte munkáját a megérdemelt gazdagság, hírnév és elismerés reményében. A sok fronton vívott, hosszú, elhúzódó háborúk miatt azonban a látványosság lassan elvesztette varázsát a lakosság szemében. Miután már nem állt a tömegek figyelmének középpontjában, Draven elindult lefelé a lejtőn – egyre több időt töltött a főváros lepukkant ivócsarnokaiban és játékbarlangjaiban.\nTeljesen kiégett és eladósodott, mire Jericho Swain, a hadsereg korábbi tábornoka rátalált.\nSwain ravasz tervet forgatott a fejében Noxus elveszett dicsőségének visszaállítására, és Draven segítségére volt szüksége ahhoz, hogy ezt megvalósíthassa. Talán Swain csak azért bérelte fel, hogy ezáltal biztosítsa Darius támogatását. Mindettől függetlenül Draven fontos szerepet töltött be Swain a legfőbb tábornok, Boram Darkwill megbuktatására irányuló tervében.\nSwain oldalán, dicsőségben fürdőzve Draven arcára hosszú hónapok után először ült ki mosoly a noxusi nép ujjongása hallatán.\nVégül azonban újra szólította a kötelesség. A példátlan hatalomátvételt követő hetekben a nemesi elit számos tagja fellázadt, ugyanis nem voltak hajlandóak elismerni Swain uralmát. A tábornok ezért halálra ítélte őket, az ítéletet pedig az arénában hajtották végre.\nEgy elítélt azonban a kivégzése előtt megszökött a fogságból. Draven szokása szerint ösztönösen cselekedett. Levetette magát a páholyról, és két fejszét hajított a menekülő férfi után, egy szemvillanás alatt véget vetve a szökevény életének. Egy pillanatra néma csend ült az arénára, majd a közönség üdvrivalgásban tört ki. Draven magához vette a két fejszét, megpörgette és a levegőbe dobta őket, zsonglőrködött új rajongóinak, és élvezte a mámorító tapsvihart.\nÍgy lett Dravenből a Dicső hóhér, aki a rutinszerű viadalokat az óriási tömegeket vonzó, világraszóló látványosságok szintjére emelte.\nHamarosan új ötlettel kereste fel őt egy vállalkozó szellemű (és aprócska termetű) harcszervező, akinek elege lett abból, hogy kisebb vagyonokat fizessen az arénaharcosok szállásáért, ételéért és utaztatásáért, hogy aztán az egyre fogyatkozó közönség előtt meghaljanak. Mi lenne, ha a klasszikus arénaharcok drámaiságát kombinálhatná Draven látványos küzdelmeivel?\nAz arénaharcosok rövidesen már ugyanannyira voltak előadóművészek, mint harcosok. Mindegyiknek meg volt a saját, gondosan felépített háttértörténete, küzdőstílusa és harsány személyisége. A viadalok gyakran véresek voltak – elvégre is Noxusról van szó –, de jóval ritkábban végződtek halállal. A legnépszerűbb arénaharcosok közötti rivalizálás, a szócsaták és az intrika legendássá tették az arénát szerte a birodalomban, ám a legtöbben mégis Draven nevét ismerték.\nEgy ideig fényűző életet élhetett, állandó díszvendégnek számított a partik és bankettek véget nem érő során, így lehetősége adódott megismerkedni Swain új noxusi birodalmának gazdag és befolyásos elitjével. Még Dariusszal is békét kötött, és időnként beállt a seregbe, hogy párbajban győzze le az ellenséges bajnokokat és tábornokokat.\nMindezek ellenére Draven ismét nyughatatlanná vált. Mindene megvan, amiről valaha álmodott, sőt jóval több annál, mára azonban már arra áhítozik, hogy az egész világ megismerje a nevét."
    },
    "Ekko": {
        "name": "Ekko",
        "region": "Zaun",
        "image_url": "https://cmsassets.rgpub.io/sanity/images/dsfx7636/universe/582abd081125c2ef8f47609bc42a9f1bb71782fb-1215x717.jpg?accountingTag=LoL",
        "champ_url": "https://universe.leagueoflegends.com/hu_HU/champion/ekko/",
        "lore": "Ekko zseninek született – már azelőtt egyszerűbb gépeket készített, hogy megtanult volna mászni. A szüleit, Innát és Wyethet lenyűgözte fiuk ragyogó elméje, és megfogadták, hogy szép jövőt biztosítanak neki, de a szennyezéstől és bűnözéstől sújtott Zaunban nem tudott kibontakozni Ekko tehetsége. Ehelyett végig kellett néznie, hogyan épül le szülei egészsége, akik kénytelenek voltak veszélyes gyárakban végeláthatatlan műszakokban dolgozni. Mindezért ráadásul megalázóan alacsony fizetést kaptak, míg az őket lenéző piltoveri kereskedők hatalmas hasznot húztak a munkájukból.\nEzt akár még hajlandóak is lettek volna elviselni, ha így elérhetik, hogy a gyerekük egy nap a fenti városba költözhessen.\nEkko nem értett velük egyet. Zaunt hibái ellenére egy energikus, lehetőségekkel teli helynek tartotta. Az ott élők szorgalma, találékonysága és kitartása innovációk sorát eredményezhette volna. Virágzó kultúrát hoztak létre a katasztrófák talaján, és gyarapodtak ott, ahol mások elpusztultak volna. Ez lenyűgözte Ekkót, ezért a fiatalkorát merész találmányok és innovációk készítésével töltötte.\nÉs ezzel nem volt egyedül. Ekko cserfes árvákkal és tudásra szomjazó szökevényekkel barátkozott. A zauniak általában inasnak szegődtek el ahelyett, hogy a formális oktatásban vettek volna részt, de „Zaun elveszett gyermekei” a kanyargó utcákat tekintették tanítómesterüknek. Vidáman tengették ifjonti napjaikat: versenyt futottak a Peremi piacon, vagy veszélyes utakon másztak fel a csatornarendszerből a Sétányra. Vadak voltak és szabadok, nem hallgattak senkire.\nEgy éjjel, amikor Ekko magányosan kutatta át egy nemrég elpusztított labor maradványait, bámulatos dologra bukkant: egy mágikus energiától tündöklő, kékeszöld kristályra. Minden zauni gyerek hallott már meséket a hextechről, ami a fegyverek mellett számos hős felszerelését is működtette. Egyetlen ilyen kristállyal meg lehet változtatni a világot, és most a kezébe került egy törött példány. Nekilátott az újabb darabok keresésének, de a gépesített nehézfiúk közeledő hangos léptei egyértelművé tették, hogy nem csak őt érdekli a technológia. Ekko hajszál híján ugyan, de elmenekült, és hazatért.\nAzonnal kísérletezgetni kezdett a kristállyal. Az egyik nem éppen tudományos kísérlete során a drágakő ragyogó porforgataggá robbant szét, és időtorzulások örvényeit hívta elő. Ekko a szemét kinyitva szilánkokra tört valóságokat – és bennük saját magának is számos „verzióját” pillantotta meg, miközben csontig hatoló rémülettel nézett önmagára a széttöredezett idő viharában.\nVégre tényleg felfedezett valami nagyon fontosat.\nPontosan összehangolt munkára volt szükség, de végül Ekko és a paradoxonjai befoldozták a valóság végtelen szövetén ejtett lyukat. Ekko később egy eszközbe szerelve megzabolázta a meghasadt kristály időt uraló energiáit, így képes volt kisebb időrészletek manipulálására – legalábbis elméletben.\nA névnapján rábeszélték a barátai, hogy mássza meg velük az Öreg Haspóknak nevezett óratornyot, és Ekko magával vitte a kipróbálatlan eszközt.\nAz elveszett gyerekek elkezdtek mászni, és csak néha álltak meg, hogy obszcén karikatúrákat fessenek a falra két prominens piltoveri polgárról. Már majdnem felértek, amikor egy kapaszkodó kilazult, és Ekko egyik barátja a biztos halálba zuhant. Ekko ösztönösen, mintha már ezerszer csinálta volna, aktiválta az eszközt. A világ darabokra hullott körülötte, és a felszabaduló energia hátrarántotta az idő örvénylő részecskéi között.\nEkko visszatért egy korábbi pillanatba, és látta, ahogy barátja ismét a korhadó deszkáért nyúl. A deszka eltört, a fiú lezuhant… de Ekko ezúttal résen volt, és a pólójánál fogva elkapta őt. Ekko próbálta biztonságos helyre lendíteni, de beakadt a torony fogaskerekei közé, és…\nStop. Visszatekerés.\nEkko végül számos próbálkozással később megmentette a barátja életét. A többiek viszont azt hitték, hogy Ekko emberfeletti reflexekkel kapott társuk után, mielőtt bármelyikük felismerte volna a veszélyt. Elmondta nekik, hogyan működik a kristály, majd megeskette őket, hogy megtartják a titkot. Ehelyett egyre nagyobb őrültségekbe hajszolták egymást, abban bízva, hogy Ekko minden veszélytől meg tudja védeni őket.\nAz időhajlító eszköz – vagy ahogy Ekko nevezte, a Zéró meghajtó – minden próbálkozással (és minden kudarccal) egyre stabilabb lett. Az egyetlen korlátot a kimerültség jelentette, amely egy idő után úrrá lett a testén.\nEkko időhajlító képessége idővel felkeltette Zaun és Piltover legtalálékonyabb, legnagyobb hatalmú és legveszélyesebb lakóinak figyelmét. Őt azonban csak a barátai, a családja és a város érdekelték. Arról álmodozik, hogy szülővárosa egy nap le fogja hagyni a híres-nevezetes a Fejlődés városát, és Piltover aranyló ragyogását beárnyékolja a kizárólag bátorságból, nem pedig generációk privilégiumából született Zaun egyszerű zsenialitása és megzabolázhatatlan szenvedélye. Terve talán még nincs Ekkónak, de végtelen idő áll a rendelkezésére.\nVégül is, ha a Z-meghajtó képes megváltoztatni a múltat, miért ne változtathatná meg a jövőt?"
    },
    "Elise": {
        "name": "Elise",
        "region": "Árny-szigetek",
        "image_url": "https://cmsassets.rgpub.io/sanity/images/dsfx7636/universe/7b72ce48ede875d47c4877de71f8aa53da8b8bbb-1215x717.jpg?accountingTag=LoL",
        "champ_url": "https://universe.leagueoflegends.com/hu_HU/champion/elise/",
        "lore": "Lady Elise évszázadokkal ezelőtt született Noxus egyik legősibb családjába, a Kythera-házba, és hamar rájött, hogy a szépségével befolyásolni tudja a gyenge akaratúakat.\nAmikor eladósorba került, a Zaavan-ház örököse, Berholdt udvarolt neki. Házasságukat sokan ellenezték, mert a Kythera-házat erősítette volna a Zaavan-ház kárára – de Elise kemény munkával teljesen az ujja köré csavarta kiszemelt hitvesét, és az ellenlábasait is rávette, hogy támogassák a frigyet.\nArról azonban nem tudott, hogy ezt a politikai szempontból fontos házasságot már sok éve tervezték a birodalom színfalai mögött működő sötét erők – és Berholdt Zaavan egyszerű báb volt csupán a nagyok játékában. Ennek ellenére meglepő csavar volt, hogy Elise ilyen mértékben irányítani tudta őt, és bár továbbra is a férfi képviselte a házat, nyilvánvaló volt, hogy ki viseli a nadrágot. Az idő múlásával a férfi iránta érzett gyűlölete egyre csak nőtt.\nEgyik este, a szokásos fagyos hangulatú vacsora közben Berholdt közölte, hogy megmérgezte Elise borát, és azt követelte, hogy a nő vonuljon vissza a társadalmi élettől, és hagyja, hogy ő vegye a kezébe a hatalom gyeplőjét. Elise tudta, hogy férjénél van az ellenszer, ezért elkezdte játszani a bűnbánó feleség szerepét, és sírva esedezett hitvese bocsánatáért. Amint úgy tűnt, hogy sikerült meggyőznie, felkapott egy kést, és a férfi szívébe döfte.\nHiába szerezte meg az ellenszert, Elise több hétre ágynak esett… és ekkor jelent meg nála a Sápadt Úrnő.\nA „Fekete Rózsa” rejtélyes úrnője egy olyan titkos társaságról beszélt neki, ahol a megbízható tagok megosztották egymással a rejtett tudást és a fekete mágiát, de eltitkolták azok elől, akik nem voltak méltók rá. A Sápadt Úrnőt valójában nem érdekelte, hogy melyik nemesi házat ki irányítja, amíg mindegyikük neki esküdött hűséget. Mivel Elise megölte a behódolt Berholdtot, bizonyítania kellett, hogy megfelelő a szerepre, különben kerestek volna helyette egy alkalmasabb utódot.\nElise látta a nagyobb hatalomhoz vezető utat, és olyan lelkesedéssel csatlakozott a titkos társasághoz, mint kevesen előtte. Gyakran találkozott a legmagasabb rangú tagokkal, növelte a befolyását és kusza cselszövések bonyolult hálójába csalta a riválisait. A két ház gazdagságával nem sokan tudtak szembeszállni, Elise pedig egyre ügyesebben tudott rávenni másokat, hogy teljesítsék a parancsait.\nEgy napon tudomást szerzett egy tárgyról, amelynek különös jelentősége volt a Fekete Rózsa számára – egy Sahn-Uzal néven ismert ősi hadúr koponyájáról, amelyet a szóbeszéd szerint az Árny-szigeteken rejtettek el még réges-régen. A Sápadt Úrnő kegyét kereső Elise talált egy elkeseredett, adósságban úszó kapitányt, aki hajlandó volt elvinni őt és néhány követőjét Helia elátkozott városába. Hamuszürke homokkal borított fövenyen szálltak partra, ahol bosszúszomjas lidércek gyötörték őket, miközben hiába keresték az elveszett kincset.\nElise azonban váratlan felfedezést tett.\nA város alatti sötét mélység egy rég elfeledett teremtmény otthonául szolgált. Ez a hatalmasra nőtt, kitinnel borított szörny Vilemaw volt, a pókisten, aki a sötétségből előtörve felfalta a betolakodókat, majd csáprágóját Elise vállába mélyesztette. A nő üvöltve és rángatózva esett össze, miközben a méreg hatására a teste rettenetes változásokon ment keresztül. A gerincén remegés futott végig, a húsából pedig pókszerű lábak törtek elő.\nAz átalakulása után végsőkig kimerült Elise megfordult, és megpillantotta a fölébe magasodó új mesterét. Abban a pillanatban szavak nélkül megértették egymást. Elise visszasietett a partra. Most már nem zavarták a sziget szellemei, miközben átvágott a kanyargó rengetegen.\nNéhány héttel később, amikor Elise hajója az éj leple alatt befutott a noxusi fővárosba, a nő már visszanyerte emberi alakját… de rajta kívül senki más nem volt életben a hajón.\nNoha a hadúr koponyája nem került elő, a Sápadt Úrnő rájött, hogy milyen lehetőséget rejt magában Elise új, veszélyes ajándéka – biztonságos módot kínál a Noxus és az Árny-szigetek közötti utazásra. Létrejött egy megállapodás, amely szerint a Fekete Rózsa korlátlanul biztosítja a pókistennek felajánlható gyanútlan áldozatokat, cserébe pedig Elise minden ereklyét elhoz arról a sötét, félelmetes partról, amit csak tud.\nElise visszaköltözött a Zaavan-ház elhanyagolt birtokára, majd gondosan felépítette maga köré a gyönyörű, de elérhetetlen remete mítoszát. Kevesen gyanították valódi természetét, de vadabbnál vadabb pletykák keltek szárnyra halhatatlan szépségéről és egy iszonyatos, mohó szörnyetegről, amely a romos, porlepte palota szívében lakozik.\nÉvszázadok teltek már el, de valahányszor Elise meghallja az istene hívó szavát, visszatér a Fekete Köd földjére, nyomában egy szerencsétlen kérővel vagy más könnyen befolyásolható lélekkel.\nUtastársai közül soha senki nem tér vissza."
    },
    "Evelynn": {
        "name": "Evelynn",
        "region": "Runaterra",
        "image_url": "https://cmsassets.rgpub.io/sanity/images/dsfx7636/universe/2f8ee3f69973dd73de75eb3367d5d8efadf4a5d7-1920x1133.jpg?accountingTag=LoL",
        "champ_url": "https://universe.leagueoflegends.com/hu_HU/champion/evelynn/",
        "lore": "Az Evelynn névre hallgató démon Runaterra legsötétebb zugaiban kutat következő áldozata után. Egy érzéki nő képében csábítja magához a prédáját, és ha az védtelenné válik, Evelynn felfedi valódi lényét. Az áldozatokat ezután leírhatatlan kínoknak veti alá, ő maga pedig élvezettel lubickol a fájdalmukban. A démon szemében ezek csak futó kalandok. Runaterra többi lakója számára azonban ezek a történetek elrettentő emlékeztetők arra, hogy a zabolátlan kéjvágynak milyen súlyos ára lehet.\nEvelynn nem mindig ravasz ragadozóként tengette az életét. Az idők hajnalán egyszerű, alaktalan, szinte tudat nélküli lényként született. Érzéketlen, sötét lidércfény volt csupán, amely évszázadokig közönyösen olvadt a környezetébe. Talán így is maradt volna, ha nincs annyi konfliktus a világban. A később Rúnaháborúkként emlegetett kataklizmák azonban sosem látott, tömeges szenvedést hoztak magukkal.\nAhogy Runaterra népei töméntelen kínt, gyötrelmet és veszteséget éltek át, az árnyék lassanként felébredt. Az őt körülvevő semmiben az üresség helyét egy szenvedő világ rezgései lepték el. A lény remegett az izgatottságtól.\nAhogy a Rúnaháborúk egyre hevesebbé váltak, a világra olyan gyötrelem telepedett, hogy az árnyékot szinte szétfeszítette az érzés. Mohón itta Runaterra fájdalmát, amelyet ő határtalan gyönyörként élt meg. Az érzés táplálta a lényt, amely idővel átalakult. Démonná vált, telhetetlen lelki parazitává, amely a legalapvetőbb emberi érzésekkel táplálkozott.\nAmikor végül véget értek a háborúk, a világ szenvedése alábbhagyott, a démon pedig egyre inkább kétségbeesett. Az egyetlen öröm, amit ismert, mások kínja volt. A fájdalom nélkül semmit sem érzett, pont, mint a háború előtti időkben.\nÉs ha a világban nem születik elég gyötrelem a démon számára, kénytelen lesz saját maga fájdalmat okozni. A másoknak okozott kínoknak köszönhetően végre újra átélheti a korábbi boldogságot.\nA démon eleinte nehezen boldogult az áldozatok elfogásával. Árnyékként észrevétlenül mozoghatott, de az emberek megérintéséhez fizikai alakot kellett öltenie. Többször is próbált hús-vér testet létrehozni árnyfoszlányaiból, de a végeredmény olyan ocsmányra sikeredett, hogy a prédái messzire menekültek előle.\nA démon idővel rájött, hogy az embereknek tetsző alakot kell választania, amellyel egyrészt magához csalhatja őket, másrészt a vágyaikat kihasználva gyönyört ígérhet nekik, hogy utána még édesebb legyen a fájdalmuk.\nAz árnyak közt lapulva figyelni kezdte kiszemelt áldozatait. Számukra vonzó alakot öltött, megtanulta, hogy mit akarnak hallani, és hogyan mozogjon, hogy felkeltse az érdeklődésüket.\nA démon néhány hét alatt kialakította a tökéletes testet, és több tucat szerelembe esett áldozatot csalt magához, hogy aztán halálra kínozza őket. Bár rendkívül élvezi a prédáinak okozott gyötrelmet, sohasem képes betelni vele. Az emberek vágyai olyan aprók, és túl hamar elpusztulnak. A fájdalmuk is rövid ideig tart, ami csak apró gyönyörmorzsákat jelent számára, épp eleget ahhoz, hogy kitartson a következő alkalomig.\nAlig várja a napot, amikor ismét káoszba döntheti a világot, és újra elmerülhet a tiszta gyötrelem gyönyörűséges tengerében."
    },
    "Ezreal": {
        "name": "Ezreal",
        "region": "Piltover",
        "image_url": "https://cmsassets.rgpub.io/sanity/images/dsfx7636/universe/6d2749153a330bca0d30d7cb2cef9e4d7bc6c475-1920x1094.jpg?accountingTag=LoL",
        "champ_url": "https://universe.leagueoflegends.com/hu_HU/champion/ezreal/",
        "lore": "A jómódú piltoveri környéken nevelkedett Ezreal mindig is kíváncsi gyerek volt. A szülei elismert régészek voltak, ezért gyakran voltak távol otthonról. A kisfiú egészen hozzászokott a hosszú távollétekhez, és közben arról álmodozott, hogy egyszer velük tarthat. Imádta a kalandos történeteket, és szüleihez hasonlóan ő is fel akarta deríteni a világ ismeretlen részeit.\nGyakran bízták bácsikája, a köztiszteletben álló Lymere professzor gondjaira. A professzor nem igazán örült, hogy egy ilyen vad és engedetlen gyerekkel kell foglalkoznia, ezért szigorú tanítókat fogadott mellé, akik olyan bonyolult tárgyakra oktatták, mint a felsőfokú térképészet, a hextech gépészet és Runaterra ókori története. A fiú egyszerűen csak magába szívta a tudást, de a tanulást időpocsékolásnak tartotta. Minden vizsgáját letette minimális tanulással vagy anélkül, ami rendkívül feldühítette a nagybátyját. Neki viszont rengeteg ideje maradt bejárni az egyetem területét. Ezreal élvezettel kerülgette a campus őreit. Úgy ismerte az előadók alatt futó alagutakat és a könyvtárépület tetejét, mint a saját tenyerét. Elsajátította a zártörés mesterségét, és a tanárai irodájába belopózva átrendezte a berendezést a maga szórakoztatására.\nAmikor Ezreal szülei visszatértek Piltoverbe, édesapja elmesélte neki minden élményüket, valamint a következő expedícióikra vonatkozó terveiket. Legnagyobb szabású tervüket nagy titkolózás övezte: Ne’Zuk, egy shurimai zsarnok sírját keresték, aki állítólag egy szempillantás alatt képes volt bárhol megjelenni. Ezreal apja azzal viccelődött, hogy Ne’Zuk mágiájának birtokában minden este hazaugorhatna vacsorázni a fiával, bármerre is járjon a világban.\nAhogy a fiú egyre idősebb lett, egyre ritkábban tértek vissza a szülei, míg egy alkalommal végleg eltűntek. Lymere könnyek között ismerte el, hogy valószínűleg halálukat lelték valahol a sivatagban.\nDe Ezreal nem akart belenyugodni ebbe. Ahhoz túlságosan jól felkészültek voltak. Biztosan életben vannak, valahol…\nKelletlenül végzett tanulmányait hátrahagyva a fiatal felfedező nekivágott az útnak. Tudta, hogy ha valaha is látni akarja szüleit, először Ne’Zuk végső nyughelyét kell megtalálnia. Hetekig gyűjtötte titokban az eszközöket az egyetemen: csillagtérképeket, rúnák fordításait, részletes útmutatókat a shurimai temetkezési szokásokról és egy védőszemüveget. Írt egy búcsúlevelet nagybátyjának, majd felszökött egy Nashramae-ba, Shurima kikötővárosába tartó teherhajóra.\nÉdesanyja részletes úti leírásait követve átkelt a Nagy Sai-n a délre tartó kereskedőkaravánokkal. Hosszú hónapokig a homok alá süllyedt, óriási romok titkait kutatta, élvezte az ismeretlen nyújtotta szabadságot, és megküzdött a rejtett termeket őrző leírhatatlan rémségekkel. Ezreal azt képzelte, hogy a szülei útját követi, és egyre közelebb kerül az eltűnésük rejtélyének megoldásához.\nVégül sikerült neki, ami szüleinek nem. Egy névtelen császár mauzóleuma alatt rátalált Ne’Zuk sírjára.\nA hatalmas szarkofág üres volt, csak egy csillogó bronzkesztyű volt benne, a közepén egy fényes kristálymátrixszal. Ahogy Ezreal megérintette a kesztyűt, a sír mintha ellene fordult volna: a több ezer éve előkészített, ravasz csapdák és rúnák mind működésbe léptek. Habozás nélkül felhúzta a kesztyűt, és energianyalábokkal tört utat magának. Az utolsó pár száz métert teleportálva tette meg a rejtett bejáratig. Épp időben: a teljes építmény összeomlott mögötte.\nEzreal levegőért kapkodva nézett le a kesztyűre, amelynek az ő szívveréséhez igazodva pulzált. Érezte, ahogy magába szívja, és közben felerősíti a saját testének energiáját. Rájött, hogy egy letűnt kor félelmetes fegyverét szerezte meg. Egy shurimai harcos istenhez méltó fegyver, amely tökéletes eszköz egy felfedező számára.\nUgyan visszatért Piltoverbe, de Ezreal hamarosan újabb kalandokra indult. Mivel igen jó érzéke volt a kincskereséshez, olyan elveszett városokat és misztikus templomokat tárt fel, amelyeket egy egyetemi professzor legfeljebb csak térképen láthat, így egyre nagyobb hírnévre tett szert. Ezreal úgy érezte, hogy a történetek sosem tükrözték hűen a kalandjait, de mégis adtak neki egy ötletet. Ha ő lesz a világ legnagyobb és leghíresebb kalandora, akkor előbb-utóbb hallani fognak róla a szülei, és ők maguk fogják megkeresni fiukat.\nEzreal Noxus és Demacia feltérképezetlen vidékeitől Zaun kétes hírű bugyrain át egészen a jeges freljordi pusztaságig mindenütt a hírnevet és a dicsőséget keresi, miközben rég elveszett ereklyéket fedez fel és ősi talányokat old meg. Bár néhányan kétkedve fogadják hencegő történeteit, és megkérdőjelezik a módszereit, ős sosem válaszol a kritikusainak.\nVégső soron csak az irigység beszél belőlük."
    },
    "Fiddlesticks": {
        "name": "Fiddlesticks",
        "region": "Runaterra",
        "image_url": "https://cmsassets.rgpub.io/sanity/images/dsfx7636/universe/5c2c7802b029fbf7cf8cd3eb1c65aabf10e17e42-1920x1129.jpg?accountingTag=LoL",
        "champ_url": "https://universe.leagueoflegends.com/hu_HU/champion/fiddlesticks/",
        "lore": "Réges-régen, egy tengerparti toronyban egy ostoba fiatal mágus valami olyat idézett meg a világunkba, amit nem tudott irányítani. A fiú előtt megjelenő lény a feljegyzett történelemnél is idősebb volt. És sötétebb a vég nélküli, csillagtalan éjszakánál. Valami, amit a világ kétségbeesetten igyekezett elfeledni – és abban a pillanatban a mágus, a lény és maga a torony is kiszakadt az idő folyamából.\nLegalábbis így tartja a szóbeszéd.\nFreljordban a gyerekek egy olyan szörnyetegről szóló mesékkel rémisztgetik egymást, amelyik az elfeledett jégsírokból támad fel. A teste mindenféle eltemetett sisakokból, pajzsokból, bundákból és fadarabokból áll. Bilgewaterben az ittas tengerészek egy aprócska, távoli szigeten álldogáló, magányos alakról számolnak be egymásnak. Azt beszélik, senki sem tért vissza, aki a közelébe merészkedett. Egy ősi targoni legenda arról szól, hogyan fosztottak meg egy suttogó rémet egyetlen örömétől az alkony gyermekei, a noxusi veterán katonák pedig egy magányos béres meséjét idézik fel, akit a gyenge termésért okoltak és megetettek a varjakkal. A béres démonként tért vissza a világunkba.\nDemacia. Ixtal. Piltover. Ionia. Shurima. Ezek a történetek Runaterra minden sarkában élnek, szájról szájra terjednek a mesélők számtalan generációján át, miközben folyamatosan változnak. Egy azonban közös bennük: mind egy emberszerű lényről szólnak, amely ott bukkan fel, ahol eluralkodik a félelem.\nÁm ezek mind csupán a gyerekek ijesztgetésére szolgáló rémmesék. Soha senki sem félt igazán az ostoba szörnyetegtől, akit Fiddlesticksnek hívnak...\nMostanáig.\nAz egyre fokozódó félelem és paranoia ugyanis életre hívott valamit Demacia határvidékén. A fővárostól több száz mérföldnyi mezőgazdasági területtel elválasztott vidéki protektorátusok néhány nap leforgása alatt kiürültek. Utazók tűnnek el a régi ösvényeken. Számos őrjárat nem tér vissza a királyság pereméről. A túlélők szemébe őrület költözik, és útszéli fogadókban az arcukat marva hadoválnak varjakról, amelyek nem is igazi varjak, hangokról, amelyek nem is igazi hangok, és egy madárijesztőre hajazó, idomtalan rettenetről, amely a holtak ajkain keresztül szól hozzájuk.\nA legtöbben gonosz varázslókat sejtenek az esetek hátterében. Gyakran hallani efféle vádakat a lázadás napjaiban.\nAz igazság azonban ennél is sokkal szörnyűbb. Valami visszatért ebbe a világba, akárcsak a fiatal mágus és a tengerparti torony meséjében. Egy gonosz teremtmény, amely hosszú-hosszú évszázadokkal ezelőtt tűnt el a világból – olyan régen, hogy azóta az emberiség hajnaláról származó figyelmeztetésekből pletykák, aztán mondák és történetek, majd legendák lettek... végül pedig csak egyszerű gyerekmesék formájában maradtak fenn. Ez a lény annyira idegen a világunktól, hogy létezése jelenlegi mágikus ismereteinkkel meg sem magyarázható. Annyira hihetetlenül ősi, hogy soha sem született meg – mindig is volt. Az egész világ félelmét testesíti meg – még az állatok is megrettennek, ha valaki kiejti a nevét.\nFeltámadásakor egy másik, szinte teljesen elfeledett monda kelt ismét szárnyra a határvidéken. Ez a legenda egy olyan gonoszról szól, amelynek nincs alakja, sem gondolatai, számára még az általa kísértett világ sem értelmezhető vagy fogható fel – mindig annak az alakját veszi fel, aki retteg tőle. Minden élő teremtmény legbelsőbb félelme ez, amely a teremtés legelső, rettenetes sikolyából született. Egy démonok előtti démon.\nLegalábbis így tartják a mesék.\nDe Fiddlesticks valódi. Fiddlesticks létezik."
    },
    "Fiora": {
        "name": "Fiora",
        "region": "Demacia",
        "image_url": "https://cmsassets.rgpub.io/sanity/images/dsfx7636/universe/2243b24de875e9db0e20903e111a569ba00f91b7-1215x717.jpg?accountingTag=LoL",
        "champ_url": "https://universe.leagueoflegends.com/hu_HU/champion/fiora/",
        "lore": "Mivel ő volt a nemes Laurent-ház legfiatalabb leánya, Fiorára legfeljebb afféle politikai bábuként tekintettek, akit Demacia kusza szövetségi rendszerének részeként házasítanak majd ki a megfelelő helyre. Ez nem volt kedvére, ezért már egészen ifjú korától kezdve szándékosan szembement minden elvárással. Édesanyja Demacia legjobb mesterembereivel készíttetett neki élethű babákat, de Fiora ezeket a szolgálólányoknak ajándékozta. Megszerezte viszont legidősebb bátyja kardját, és rákényszerítette a testvérét, hogy titokban vívóleckéket adjon neki. Édesapja próbababák sorát szerezte be, hogy lánya saját varrónője azokon mutathassa be a Fiorának készült csodás ruhákat... ő viszont ezeken gyakorolta a szúrásokat és riposztokat.\nÉveken át tartó csendes ellenállása dacára a tizennyolcadik születésnapja után egy politikailag előnyös házasságot sikerült tető alá hozni a Koronaőr-ház egyik oldalágával. Nyárra tűzték ki az esküvőt. A helyszín a főváros lett volna, és maga III. Jarvan király is hivatalos volt.\nA nagy napon, ahogy sorra megérkeztek a vendégek, Fiora felállt, és kijelentette, hogy inkább meghal, minthogy engedje, hogy valaki más irányítsa az életét. Ezzel nyilvánosan megsértette a jövendőbelijét, akinek családja régimódi elégtételt követelt: egy halálig tartó párbajt.\nFiora azonnal igent mondott, de az apja, Sebastien a király közbelépését kérte. Jarvan sokat tett azért, hogy véget érjen az efféle rivalizálás a nemesi házak között, de ezúttal meg volt kötve a keze. Fiora már elfogadta a kihívást.\nCsak egy lehetősége maradt. Sebastien ősi jogával élve magára vállalta, hogy lánya helyett harcol.\nKoronaőr Tianna főmarsall is egy bajnokot küldött harcba rokona helyett, a Rettenthetetlen Előőrs egyik tagját. Sebastien veresége biztosnak tűnt. A Laurent-család becsülete bemocskolódna, Fiorát pedig száműznék. A kedvezőtlen kilátások miatt olyan döntést hozott, amely hosszú évekre megpecsételte a családja sorsát.\nA párbaj előtti éjszakán egy olyan bódító hatású szert próbált ellenfele italába csempészni, amely lelassította volna a reakcióidejét... de rajtakapták, és letartóztatták.\nA törvény egyértelműen fogalmazott. Sebastien Laurent megsértette a legalapvetőbb becsületkódexet. Megszégyenítő büntetésként a közönséges bűnözőknek kijáró nyilvános akasztás várt rá. A kivégzés előtti éjjelen Fiora meglátogatta apját a börtönben, de csak ő tudja, mi hangzott el kettejük között.\nMásnap Fiora a király elé járult a tömeg szeme láttára. Letérdelt elé, és felajánlotta a kardját... a király áldásával átveszi a Laurent nevet apjától, és igazságot szolgáltat. A párbaj szinte követhetetlen volt, a pengék villámgyorsan táncoltak. Aki ott volt, sosem felejti el a látványt. Fiora apja kiválóan vívott, de a lányának nem érhetett a nyomába. Minden kardcsapás egy-egy búcsúszó volt, végül Fiora könnyes szemmel szúrta szíven apját.\nJarvan király ünnepélyesen bejelentette, hogy Sebastien megfizetett bűneiért. Fiora vált az utódjává. A családok közti vita véget ért, és ezzel véget is ért volna a történet.\nÁm az ilyen botrányokon nem könnyű túllépni. Fiora a rá jellemző világos és egyenes stílusban intézte udvari ügyeit, de észrevette, hogy mindenütt pletykálnak a háta mögött. Elorozta bátyjai elől a családi nevet. Az arrogáns kölyök csak viszályt és vérontást hoz Demacia pompás városára, amíg nem házasodik meg.\nFiora nem a kardjával vett elégtételt, hanem távolabbi rokonaihoz fordult. Unokatestvérei és még távolabbi rokonai között számos elismert kardforgató volt, a kritikusait pedig azzal némította el, hogy nemesi rangot adott háztartása minden tagjának. Együttes erővel kezdték el tökéletesíteni a királyság kardvívótudományát. A párbajozás ősi művészet volt, de nem kell mindig halállal végződnie.\nHa pedig valaki nem értett egyet ezzel, Fiora örömmel állt ki ellene személyesen, próbára téve, hogy az illető mennyire veszi komolyan a hagyományt."
    },
    "Fizz": {
        "name": "Fizz",
        "region": "Runaterra",
        "image_url": "https://cmsassets.rgpub.io/sanity/images/dsfx7636/universe/8ed5d60b5f205046b4df4a6310e7338fe4c023f0-1215x717.jpg?accountingTag=LoL",
        "champ_url": "https://universe.leagueoflegends.com/hu_HU/champion/fizz/",
        "lore": "Runaterra óceánjaiban jóval előbb alakultak ki civilizációk, mint a szárazföldön. A ma Őrzők tengereként ismert terület mélységeiben egykor egy hatalmas város állt, a yordle Fizz otthona. Együtt élt a büszke, nemes faj kézműveseivel és harcosaival. Bár nem tartozott közéjük, egyenlőként kezelték, játékos természete és kalandjairól mesélt színes történetei miatt mindenhol szívesen látott vendég volt.\nDe a világ változóban volt. Az óceán egyre melegebb lett, ezért a mélység félelmetes ragadozói kezdtek előbújni a legmélyebb árkokból. Sorra megszakadt a kapcsolat a környező településekkel, de a nagy város uralkodói továbbra sem tudták eldönteni, hogyan kezeljék a fenyegetést. Fizz vállalta, hogy a környéken portyázva túlélőket keres, vagy bárkit, aki tudja, mi történt.\nAztán egy szörnyű napon megérkeztek a gigalodonok.\nEzek a hatalmas sárkánycápák sikolyukkal bénították meg prédájukat. A város utcái hamarosan vörösbe borultak. Ezrek haltak meg néhány óra alatt, miközben a hatalmas szörnyek tornyokat és templomokat döntöttek romba vérszomjas tombolásuk közben. Fizz megérezte a vér szagát, és azonnal visszaindult, hogy megmentse a várost.\nDe későn érkezett. Nem maradt semmi a városból, amit megmenthetett volna. Mire a törmelék leült, már nem maradt egyetlen túlélő vagy épen maradt épület sem, a ragadozók pedig továbbálltak. Fizz magára maradt, és gyásszal vegyes kétségbeesés lett rajta úrrá. Yordle mágiája elkezdett gyengülni, ő pedig hagyta, hogy magukkal ragadják az áramlatok. Mély álomba merülve sodródott évezredekig…\nVéletlenül ébredt fel újra. Egy marék rézérme hullott alá és szóródott szét a tengerfenéken egy méretes fahal nyomán, amely a felszínen úszott. Nem gigalodon volt, Fizzt mégis aggasztotta. Nem sokat tudott a fenti világról, de egy hal mégsem maradhat életben a víz felett. Életében először felmerészkedett a levegőre.\nEmbereket látott, akik nem a vízben éltek, hanem különböző méretű fahalakban utaztak. Fizzt megrémítette a felfedezés, de egyben izgalmasnak is találta, mert a vízbe dobott érdekes ajándékok alapján egyértelműnek tűnt, hogy barátkozni akarnak vele. Feltérképezte az emberek útvonalait, és végül eljutott Bilgewater kikötővárosába.\nA törvényen kívüliek körében hamar legendává vált ez a furcsa, sikamlós lény: az árapály trükkmesterének nevezték, és a tenger egyik szellemének hitték. Azt beszélik, hogy hatalmas tengeri szörnyek lesik a parancsait, képes meglékelni a hajók törzsét a kőszigonyával, és kedve szerint a vízben vagy a levegőn is tud lélegezni. Sok csintalan gyereket figyelmeztettek a holdtalan éjszakákon, hogy ha nem alszanak el gyorsan, a trükkmester eljön értük, és megeteti őket a halakkal...\nFizz jó természetű, de komiszabb, mint a legtöbb yordle, és azzal szórakoztatja magát, hogy zavart kelt Bilgewater lakói között. A tapasztalt halászok jól tudják, hogy az árapály trükkmestere ugyanolyan könnyen vezetheti őket pangó vízbe, mint halban dúskáló részekre. Fizz nem szívleli a kapzsi és önző embereket, így nem egy nagyképű, a gyors meggazdagodásban bízó kapitány hajóját vezette már zátonyra a titokzatos tengeri kalauz."
    },
    "Galio": {
        "name": "Galio",
        "region": "Demacia",
        "image_url": "https://cmsassets.rgpub.io/sanity/images/dsfx7636/universe/453347eabd10e239e18bdaf2431f3471d1011dbd-1215x717.jpg?accountingTag=LoL",
        "champ_url": "https://universe.leagueoflegends.com/hu_HU/champion/galio/",
        "lore": "Galio legendája a Rúnaháborúk utáni időkben született, amikor tömegek menekültek a mágikus pusztítás elől. A történet szerint a menekültek egy csoportját Valoran nyugati részén vették üldözőbe a sötét mágusok. A menekültek napok óta nem tudtak pihenni, ezért egy ősi, kővé vált erdő mélyén húzták meg magukat.\nÚgy tűnt, hogy a kővé vált fák elnyelnek minden mágiát, és az elmormolt varázslatok hatástalanul enyésznek el közöttük. A menekültek megragadták a hirtelen jött esélyt, és kardot ragadva elűzték a feketemágusokat.\nNéhányan úgy gondolták, hogy a mágia elleni menedék az istenek ajándéka, mások pedig azt, hogy a rettenetes út elviseléséért járó jutalom. Abban azonban mind egyetértettek, hogy ott kell letelepedniük.\nAhogy teltek az évek, az újdonsült telepesek egyre több védelmi eszközt készítettek a bűvös fából. Idővel rájöttek, hogy hamuval és mésszel keverve olyan kőanyagot hozhatnak létre belőle, amely szinte minden varázslatnak ellenáll. Erre alapozták új civilizációjukat, és megépítették új királyságuk, Demacia falait.\nA demaciaiak éveken át biztonságban és elégedetten éltek az otthonukat övező bűvös kőfal oltalmában. Nagy ritkán idegen földön kellett rendezniük egy-egy konfliktust, de erős seregük ilyenkor mindig elégségesnek bizonyult. Ám amikor ellenfeleik mágiát kezdtek alkalmazni, Demacia portyázó seregei védtelenek maradtak. A mágiát elhárító falak védelmét valahogy magukkal kellett vinniük a harctérre.\nMegbíztak egy Durand nevű szobrászt, hogy alkosson valamiféle kőpajzsot a sereg számára. A művész két évvel később bemutatta mesterművét. Bár a legtöbben nem pont erre az eredményre számítottak, a szárnyas szobor, Galio a nemzet egyik legfontosabb védelmezője lett, és Demacia erejének egyik szimbólumává vált Valoran lakói szemében.\nEmelőcsigák, acélsínek és számtalan igavonó ökör segítségével vontatták a hatalmas szobrot a harcmezőre. Számos támadó sereg torpant meg a föléjük magasodó félelmetes szobor látványától, és a „mágiát evő” titán egy egész nemzetbe öntött bátorságot, miközben ellenfeleit megrémítette.\nArra azonban senki sem gondolt, hogy milyen hatással lehet a szoborra, ha ennyi mágikus energiát kell elnyelnie…\nDemacia véres csatába bonyolódott a noxusi erőkkel Észak-Valoran Zöldagyar-hegységében. A Varázsököl néven ismert, képzett harci mágusokból álló csoport tizenhárom napon keresztül bombázta nyers mágikus energiával a demaciaiakat. Akik még életben maradtak, érezték, ahogy a harci szellem elhagyja őket, és közel húzódtak Galióhoz. Amikor már minden remény elhagyta őket, a völgyet lassú, fülsiketítő moraj rázta meg, mintha két hegy súrlódna egymáshoz. Hatalmas árnyék borult a demaciai harcosokra, akik felkészültek a halálra.\nEkkor dörgő hangon megszólalt valaki a magasból. A demaciaiak döbbenetére a mögöttük álló kolosszus felől jött a hang. Galio mozgott és beszélt, ráadásul teljesen magától. Az óriási mennyiségű mágia valahogy életre keltette őt. A demaciaiak elé vetette magát, pajzsként védve őket a támadástól. Hatalmas kőteste minden egyes energianyalábot elnyelt.\nEzután Galio megfordult, nekilódult a hegyoldalnak, és a Varázsököl minden tagját péppé zúzta.\nA demaciaiak üdvrivalgásban törtek ki. Köszönetet akartak mondani a kőtestű őrzőnek, aki megmentette őket, ám az amilyen gyorsan életre kelt, olyan gyorsan vált mozdulatlanná. Ismét a talapzatán állt, ugyanabban a pózban, mint korábban. Amikor visszatértek a Pompás Városba, az élő kolosszus történetét csak suttogva mesélték a Zöldagyari csata túlélői, és a hallgatóság többnyire néma hitetlenkedéssel fogadta a beszámolókat. Az a nap már a legendák homályba veszett – egyszerű mendemondává vált, amelyet ősi időkben találtak ki, hogy reményt adjon nehéz időkben a népnek.\nA királyság lakói még csak nem is sejtették, hogy a kolosszus pontosan érzékeli, mi zajlik körülötte. Bár mozdulatlanságra volt ítélve, tudatánál maradt, és vágyakozva gondolt a harc zsigeri izgalmára.\nFigyelte, ahogy az emberek járnak-kelnek körülötte, és minden évben tisztelegnek előtte. Nem igazán értette, hogy miért tünedeznek el az idő múlásával. Azon töprengett, vajon hová mehettek az eltűntek. Talán elvitték őket egy műhelybe, mint Galiót a csaták után?\nGalio lassan felismerte a szomorú igazságot: Demacia népét nem lehet sem újrafesteni, sem megjavítani, mint őt. A halandók törékeny, rövid életű teremtmények. Ekkor értette meg, milyen nagy szükségük van a védelmére. Továbbra is a harc volt a szenvedélye, de a nép védelme vált életcéljává.\nÁm így is csak párszor szólították harcba az azóta eltelt századokban. Demacia immár a saját, belső ügyeivel foglalkozik, hiszen a mágia sokkal ritkább jelenség lett, mint egykor volt. A kőkolosszus pedig éber álomban, mozdulatlanul figyeli maga körül a világot. Az óriási szobor titkon arra vágyik, hogy olyan erős mágiára leljen, amelyet elnyelve soha többé nem kell álomba szenderülnie.\nGalio csak ekkor töltheti be hivatását Demacia örök védelmezőjeként."
    },
    "Gangplank": {
        "name": "Gangplank",
        "region": "Bilgewater",
        "image_url": "https://cmsassets.rgpub.io/sanity/images/dsfx7636/universe/56398a8fa872cb9b195e5b78b611b3952bf1108a-1215x717.jpg?accountingTag=LoL",
        "champ_url": "https://universe.leagueoflegends.com/hu_HU/champion/gangplank/",
        "lore": "Gangplank kiszámíthatatlan és brutális. A trónjától megfosztott kalózkirálytól mindenütt rettegnek. Ahol csak megfordul, halál és pusztulás jár a nyomában. Olyannyira hírhedtté vált, hogy hajója fekete vitorláinak puszta látványa pánikot kelt még a legedzettebb matrózok körében is.\nGangplank a Tizenkét Tenger kereskedelmi útvonalainak fosztogatásával gazdagodott meg, és a vagyon mellé rengeteg hatalmas ellenséget is szerzett magának. Ioniában azzal haragította magára az Árnyak rendjét, hogy feldúlta a Csorba Tőr templomát, ezenkívül állítólag Noxus Legfőbb Tábornoka is a vérére szomjazik, amiért meglovasította Swain zászlóshajóját, a Leviatánt, a noxusi flotta büszkeségét.\nBár Gangplank sokak szemében szálka, eddig senki nem tudta nyakon csípni, pedig orgyilkosok és fejvadászok egész serege, illetve teljes hajóhadak vadásznak rá. Sötét örömét leli abban, hogy egyre nagyobb összegeket kínálnak a fejéért, és valahányszor visszatér Bilgewaterbe lopott kincsektől roskadozó hajójával, személyesen szegezi ki a hirdetőtáblára a legújabb körözvényt.\nA közelmúltban Gangplanket térdre kényszerítette Miss Fortune, a fejvadász ármánykodása. A hajója és annak legénysége Bilgewater lakóinak szeme láttára semmisült meg, és ezzel a kalóz legyőzhetetlenségének mítosza is szertefoszlott. A város bandái látták, hogy Gangplank sem sérthetetlen, ezért fegyvert ragadtak, és kitört a harc a kikötőváros feletti uralomért.\nBár a robbanásban szörnyű sérüléseket szerzett, Gangplank életben maradt. A meglévők mellé számos új sebhelyet szerzett, és új fémkart kapott az eredeti végtag helyett, amelyet amputálni kellett. Elszánta magát arra, hogy ismét megerősödik, és visszaszerzi mindazt, ami az övé. Azok pedig, akik ellene fordultak, retteghetnek véres bosszújától."
    },
    "Garen": {
        "name": "Garen",
        "region": "Demacia",
        "image_url": "https://cmsassets.rgpub.io/sanity/images/dsfx7636/universe/1bdf6576f5940b47f7eecc73545d8c80050cbd80-1215x717.jpg?accountingTag=LoL",
        "champ_url": "https://universe.leagueoflegends.com/hu_HU/champion/garen/",
        "lore": "Garen, húgával Luxszal együtt a Koronaőrök nemesi családjába született. Egészen fiatal korától tisztában volt vele, mit várnak el tőle: nem kevesebbet, mint Demacia trónjának védelmét, akár az élete árán is. Atyja, Pieter magas rangú katonatiszt volt, nagynénje, Tianna pedig a Rettenthetetlen Előőrs elit alakulatának kapitánya, és mindketten III. Jarvan király feltétlen bizalmát élvezték. Garen pedig idővel hasonlóképpen szolgálta volna a király fiát.\nDemacia királysága a Rúnaháborúk romjaiból emelkedett ki, a későbbi századok pedig további zűravart és viszályokat hoztak magukkal. Garen egyik nagybátyja a demaciai hadsereg íjászlovagja volt, aki sokat mesélt Garennek és Luxnak a birodalom falain túli kalandozásairól, ahová Demacia lakóinak biztonsága érdekében merészkedtek, hogy megvédjék őket a külvilág veszélyeitől.\nFigyelmeztette őket, hogy egy nap valaki kétségtelenül véget vet a jelenkor viszonylagos békéjének, legyenek azok a vándormágusok, a Pokol szörnyetegei, vagy valami más, eddig elképzelhetetlen borzalom.\nGaren még a tizenegyedik életévét sem töltötte be, amikor félelmeik mintegy beigazolásaként nagybátyjukkal szolgálat közben végzett egy mágus. A fiú átérezte, milyen fájdalmat okozott ez a családnak, és látta a kishúga tekintetébe költözött rettegést. Ekkor bizonyosodott meg arról, hogy a mágia jelenti az első számú fenyegetést Demaciára nézve, és megesküdött, hogy minden eszközzel távol tartja azt a birodalomtól. Csak az alapító eszméket követve, és megrendíthetetlen büszkeségük révén őrizhetik meg a birodalom biztonságát.\nTizenkét éves korában Garen elhagyta a család ezüsttóvári birtokát, és csatlakozott a katonasághoz. Fegyverhordozóként éjt nappallá téve gyakorolt, és a háború tudományát tanulmányozta, miközben testét és elméjét egyetlen fegyverré kovácsolta, amely épp olyan erős és igaz volt, akár a demaciai acél. Akkoriban találkozott először IV. Jarvannal, a fiatal herceggel, akit egy napon, királlyá válása után szolgálnia kellett volna. A két ifjú szoros barátságot kötött, és elválaszthatatlan társak lettek.\nAz ezt követő években Garen Demacia katonájaként helyet kapott a pajzsfalban, és rövid időn belül félelmetes hírnevet szerzett magának a harcmezőn. Mire tizennyolc éves lett, szolgált a freljordi határ mentén indított hadjáratokban, kulcsszerepet játszott a Néma-erdőben tevékenykedő förtelmes szekták feloszlatásában, és harcolt Hóbérc vitéz védelmezőinek oldalán.\nMaga III. Jarvan személyesen hívta vissza Garen zászlóalját Demacia pompás városába, és a Bátrak Csarnokában, a királyi udvar színe előtt tüntette ki őket. Koronaőr Tianna, aki nem sokkal korábban emelkedett főmarsalli rangra, külön kiemelte unokaöccsét, és előterjesztette a próbatételre, amelyet a Rettenthetetlen Előőrs leendő tagjainak kell kiállnia.\nGaren visszatért otthonába, hogy felkészüljön a próbára. Lux és a szülei örömmel várták az érkezését, és a család birtokán élők is szeretettel fogadták őt. Örömmel látta, hogy kishúga intelligens és talpraesett fiatal nővé érett, valami azonban megváltozott benne. Korábbi látogatásai során is gyanakodott már, ám most új erőre kapott benne a gyanú, hogy testvére, Lux mágikus hatalommal bír… de mindig igyekezett elhessegetni a baljós sejtést. Elviselhetetlen volt számára a gondolat, hogy egy Koronaőr birtokában lehet ugyanannak a tiltott mágikus erőnek, amely a nagybátyja vesztét okozta.\nBátorságának és képességeinek köszönhetően Garen természetesen kiállta a próbákat, és csatlakozhatott az Előőrshöz. Büszke családja és jó barátja, a herceg színe előtt esküdött fel a trónra.\nLux és az édesanyja jóval több időt töltöttek a fővárosban, a király, valamint az Illuminátorok szerény rendjének szolgálatában járva, Garen azonban igyekezett annyi távolságot tartani tőlük, amennyit csak lehetett. Bár mindennél jobban szerette a testvérét, valami miatt sosem tudott hozzá igazán közel kerülni, és próbált nem belegondolni abba, hogy mit kívánna tőle a kötelesség, ha a gyanúja végül beigazolódna. Ehelyett minden figyelmét új feladatainak szentelte: kétszer olyan keményen harcolt és edzett, mint azelőtt.\nAmikor a Rettenthetetlen Előőrs újdonsült kapitánya elesett egy csatában, bajtársai Garent javasolták a helyére, ami ellen természetesen senkinek sem volt ellenvetése.\nA mai napig elszántan küzd otthona védelméért, bármilyen ellenfél fenyegesse is azt. Garen nem csupán Demacia legerősebb és legfélelmetesebb harcosa. Ő testesíti meg a birodalom legnagyszerűbb és legnemesebb alapítóértékeit."
    },
    "Gnar": {
        "name": "Gnar",
        "region": "Freljord",
        "image_url": "https://cmsassets.rgpub.io/sanity/images/dsfx7636/universe/9905f7f1e16accc24dcb062abddd3ccf9ea09528-1215x717.jpg?accountingTag=LoL",
        "champ_url": "https://universe.leagueoflegends.com/hu_HU/champion/gnar/",
        "lore": "Létezett egy csodákkal teli vidék, amely később a jégről a Freljord nevet kapta… Ez az egykoron pompás hely volt Gnar otthona.\nGnar egy fiatal, élénk yordle volt, és sok hozzá hasonló élt szabadon a szívós, északi törzsekben. Bár szinte ahhoz is túl kicsi volt, hogy nyomot hagyjon a hóban, dühe tízszer nagyobb állatokéval vetekedett, és heves átkozódásban tört ki, valahányszor valami gondja támadt. Éppen ezért jobban kedvelte a nagyobb és bölcsek lények társaságát, akik, ha lehet, inkább kerülték a halandókat. Gnar szemében nagyra nőtt, fehér szőrű yordléknak tűntek… és ő ennyivel be is érte.\nMíg a törzsek bogyók és ízletes moha után kutattak a tundrán, Gnar az igazán fontos dolgokat gyűjtötte, például köveket, kavicsokat és döglött madarak saras maradványait. Legnagyobb kincse egy drüvask állkapcsa lett. Amikor kirángatta a földből, sikongatott örömében, és olyan messze dobta, amennyire csak tudta.\nKét ugrásnyi távolságra ért földet.\nGnar fellelkesedett ettől a korai sikertől, és mindenhova magával vitte a „bumerángját”. A világ persze tele volt izgalmas dolgokkal: fényes géz, édes nektár, kerek izék – de egyik sem okozott neki akkora örömet, mint amikor eldobta, és elkapta imádott fegyverét. Innentől fogva vadászként gondolt magára, és terelgetni kezdte a vadállatokat, amelyek korábban ügyet sem vetettek rá.\nDe még ő is érezte, hogy a vidék változás előtt állt. Az ég sötétebbnek tűnt. A szél hidegebb lett. A halandó törzsek, amelyek korábban együtt kutattak élelem után, most egymásra vadásztak…\nA nagy fehér yordlék biztos tudták, hogy mi a teendő. Gnar elindult hozzájuk.\nMinden vadásztudását bevetve egészen egy óriási hegylánc jeges csúcsaihoz követte a nyomaikat, olyan messze merészkedve ezzel, mint még soha korábban. Ahogy óvatosan megközelítette a csúcsot, olyan sok embert látott, hogy meg sem tudta őket számolni. Ez izgalmas volt, de valamiért egyikük sem tűnt boldognak.\nAztán a föld megremegett, és kettéhasadt. Gnar életében először úgy látta, hogy rajta kívül mindenki más dühöng. A halandók kiabáltak. A nagy yordlék felbődültek.\nDe a szörny érkezése mindannyiukat elnémította.\nAz újonnan nyílt hasadékból mászott elő. Tele volt agyarakkal meg tekergő csápokkal, de csak egy szeme volt, amiben olyan fura fény világított, amitől Gnar hátán felállt a szőr. Néhány halandó futásnak indult a látványtól, Gnar pedig szokatlan fájdalmat érzett a mellkasában… Olyan volt, mint a gondolat, hogy elveszítheti a bumerángot, vagy hogy soha többé nem ölelik meg. Ez a rémség bántani akarta a barátait.\nÉs ez feldühítette. Ebben a pillanatban Gnar valóban dühöngeni kezdett.\nCsak a szörnyet látta maga előtt. Egy pillantás alatt felugrott a levegőbe, egyenesen a lény felé. Az egyik mancsában egy hógolyó volt… legalábbis azt hitte. Valójában egy hatalmas szikla volt a hegyoldalból, és Gnar akkorára nőtt, mint a nagy fehér yordlék. Visszaküldi ezt a szörnyet ahova jött, egyetlen nagy maflással!\nDe az ütése nem talált. Gnar minden télnél fagyosabb hideget érzett, ami a levegőt is jéggé változtatta. Az elemi mágia szinte égette loncsos szőrét, és az ugrás közben megfagyasztotta. Minden csendes lett, maga a szörny is. A yordle ereje és dühe is elszállt. Iszonyú fáradtság lett rajta úrrá, és békésen elaludt.\nGnar sokáig szunyókált. Amikor felébredt, nagyokat szuszogva lerázta magáról a jeget. Mindenki más eltűnt. Nem volt szörny, akivel harcolhatna, nem voltak barátok, akiket megvédhetne, ezért nagyon kicsinek és magányosnak érezte magát.\nÉs a vidék is nagyon más lett. Mindent hó borított, amíg a szem ellátott. Örömmel felvakkantott, amikor meglátta, hogy a bumerángja ott hevert mellette, és azonnal elkezdett vadászni valót keresni.\nGnar máig nem tudja, hogy mi történt azon a napon, és hogy ő miként szabadult ki. Csodálkozva tekint az őt körülvevő világra, amely tele van összegyűjthető és felfedezésre váró furcsaságokkal."
    },
    "Gragas": {
        "name": "Gragas",
        "region": "Freljord",
        "image_url": "https://cmsassets.rgpub.io/sanity/images/dsfx7636/universe/b26aba4beee0dbf6c0fddde83f405e2e9a8239fd-1215x717.jpg?accountingTag=LoL",
        "champ_url": "https://universe.leagueoflegends.com/hu_HU/champion/gragas/",
        "lore": "Az egyetlen dolog, ami Gragas számára még a harcnál is fontosabb, az ivás. Az erős sör iránti olthatatlan szomjúságától vezérelve egyre hathatósabb és különlegesebb hozzávalók után kutat, hogy szeszfőző kazánjában lepárolhassa azokat. Ez a lobbanékony és kiszámíthatatlan, garázda tivornyázó egyaránt szereti a hordókat csapra és mások fejét a pultba verni. Furcsa főzeteinek és hirtelen természetének köszönhetően Gragasszal italozni igazán kockázatos kaland.\n\nGragas örök szerelemmel viseltetik a jó italok iránt, de igen erős szervezete miatt eleddig még nem sikerült elérnie a tökéletes részegség isteni állapotát. Egyik éjszaka, amikor már az összes hordót kiürítette, és még mindig szomjazott, Gragast a szokásos bárszék helyett egy gondolat kólintotta fejbe: miért is ne főzhetne ő maga valami italt, amitől végre egyszer igazán berúghatna? Ekkor fogadta meg, hogy megfőzi a tökéletes sört.\n\nGragast küldetése végül Freljord földjére hajtotta, ahol a receptjéhez szükséges legtisztább sarkvidéki víz megszerzésének ígérete az addig feltérképezetlen jégmezőkre vezette. Miközben épp egy könyörtelen hóviharban bolyongott, Gragas egy hatalmas, tátongó mélységre bukkant. És ott végre megtalálta, amit keresett: egy hibátlan jégszilánkot, amihez foghatót még életében nem látott. Ez a soha el nem olvadó szilánk nem csak hogy hihetetlen ízvilágot kölcsönzött a sörének, de volt még egy igen hasznos mellékhatása is – az italt pont a megfelelő fogyasztási hőmérsékleten tartotta.\n\nAz új főzettől eltelve Gragas ismét a civilizáció felé vette útját, mert igencsak vágyott rá, hogy munkája erjesztett gyümölcsét másokkal is megoszthassa. És a sors úgy akarta, hogy az első csoportosulás, amelyen Gragas zavaros tekintete megakadt, hamarosan új irányba terelte Freljord életét. Gragas két törzs egyre inkább elfajuló tárgyalásába botlott, ahol épp az Ashe-sel kötendő szövetség részleteit vitatták meg. Bár Ashe örömmel vette, hogy egy kicsit oldódik a feszült hangulat, a többi harcos felhorkant a betolakodó láttán, és sértegetni kezdték a részeges léhűtőt. Természetéhez hűen Gragas diplomatikusan lefejelte a kötekedőket, és ezáltal rövid úton egy olyan szilaj bunyót szabadított el, amilyenhez foghatót csak a freljordi mondákban találni.\n\nAmikor aztán a hatalmas verekedésben kiütött harcosok magukhoz tértek, Ashe azt javasolta, hogy a harc helyett baráti italozással folytassák a napot. A kedélyeket hamar lehűtötte a habzó nedű, és a két törzset, akik nem is olyan régen a háború küszöbén álltak, barátságban fűzte össze a Gragas főzete iránt táplált közös rajongás. Bár a viszály elhárult, és Gragast mindenki hősként üdvözölte, ő még mindig nem valósította meg álmát, hogy elérje a részegség üdvözült állapotát. Tehát újra útra kelt, hogy a tundrát bejárva megtalálja Runaterra tökéletes sörének hozzávalóit."
    },
    "Graves": {
        "name": "Graves",
        "region": "Bilgewater",
        "image_url": "https://cmsassets.rgpub.io/sanity/images/dsfx7636/universe/e98c383d56b9f60ae73cf0a24653dba19a6556a1-1215x717.jpg?accountingTag=LoL",
        "champ_url": "https://universe.leagueoflegends.com/hu_HU/champion/graves/",
        "lore": "A Bilgewater sikátoraiban nevelkedett Malcolm Graves hamar megtanult harcolni és lopni, aminek nagy hasznát is vette az elkövetkező évek során. Az éjszaka érkező csempészhajóknak mindig szükségük volt valakire, aki kipakolja az árut, másodállásban pedig verőemberként dolgozott a helyi szélhámosoknak, akik a kikötőben intézték az üzleti ügyeiket.\nGraves azonban unalmasnak találta a sikátorok világát, és több izgalomra vágyott. Fiatalember volt még, amikor ellopott egy mordályt, és potyautasként áthajózott Bilgewaterből Shurima földjére, ahol lopással, csalással és szerencsejátékkal tartotta fenn magát.\nMudtownban, egy nagy tétekben játszott – és kétségkívül illegális – kártyapartin találkozott össze azzal az emberrel, aki megváltoztatta az életét és új hivatás felé terelte. Az illető egy hamiskártyás volt, aki utóbb Twisted Fate néven vált ismertté.\nRögtön felismerték, hogy osztoznak a veszély iránti esztelen szenvedélyen, és a két férfi rendkívül jövedelmező partnerséget kötött. Hála Graves nyers erejének és Twisted Fate azon adottságának, hogy szinte minden helyzetből képes volt kidumálni (és néha ugyanabba a helyzetbe visszadumálni) magát, már a kezdetektől fogva szokatlanul hatékony csapatot alkottak. A zsiványbecsületet idővel felváltotta az őszinte bizalom. Közös erővel rabolták ki a gazdagokat és szedték rá az ostobákat, együtt válogatták össze a bandatagokat a munkákhoz, és ha alkalmuk adódott rá, boldogan elárulták a riválisaikat.\nNéha előfordult ugyan, hogy Twisted Fate az összes pénzüket eljátszotta, de Graves tudta, hogy az élet mindig tartogat számukra új kalandokat...\nValoran déli határvidékén sikeresen egymásnak ugrasztottak két híres noxusi nemesi családot, hogy a kavarodásban kiszabadíthassanak egy elrabolt örököst. Az eredeti megbízó tudhatta volna, hogy ezután mi következik: zsebre vágták a jutalmukat, majd bejelentették, hogy a gyarló ifjoncot a legtöbbet kínáló félnek adják oda. Piltoverben az a kétes dicsőség jutott nekik, hogy máig ők az egyetlenek, akik kirabolták az elvileg feltörhetetlen Mechanikus Páncéltermet. A duó nemcsak kirámolta az ott tárolt kincseket, hanem arra is rávette az őröket, hogy pakolják be azokat a szintén lopott hajójukba, amellyel gyorsan távozhattak a Napkapukon keresztül.\nA gaztetteikre szinte mindig csak akkor derült fény, amikor ők és a tettestársaik már messze jártak, és a tetthelyen általában a Twisted Fate védjegyévé vált hátrahagyott kártyalap is hamar felbukkant.\nIdővel azonban elpártolt tőlük a szerencse.\nEgy alaposan kitervelt, de balul elsült akció során Graves a helyi hatóságok kezébe került, Twisted Fate pedig egyszerűen sarkon fordult, és sorsára hagyta.\nGravest a Hűvösnek csúfolt, hírhedt börtönbe zárták, ahol több évnyi kínzás és magánzárka várt rá. A börtönévek tovább forralták az egykori társa iránt érzett keserű haragját. Egy gyenge ember biztosan összeroppant volna, de Malcolm Graves kitartott. Eltökélt szándéka volt, hogy bosszút áll Twisted Fate-en.\nAmikor erőnek erejével végre visszaszerezte a szabadságát, Graves, hátán a börtönigazgató vadonatúj sörétes puskájával Twisted Fate nyomába eredt.\nA nyomok egészen Bilgewaterig vezettek, ahol megtudta, hogy újabb vérdíjakat tűztek ki a jó öreg hamiskártyás fejére – és ő már alig várta, hogy mindet bezsebelje. De alig hogy rátalált Twisted Fate-re, rögtön félre kellett tenniük a régi sérelmeket, hogy élve kikeveredjenek a kalózkirály, Gangplank és rivális hajókapitányai közötti összetűzésből.\nGraves ismét arra kényszerült, hogy elhagyja a szülővárosát... ezúttal azonban régi barátja is vele tartott. Hiába akarták mindketten ott folytatni a dolgokat, ahol évekkel ezelőtt abbahagyták, az ilyen mértékű gyűlölet nem szűnik meg egyik napról a másikra, és Gravesnek még sok időre lesz szüksége ahhoz, hogy újra meg tudjon bízni Twisted Fate-ben.\nMégis úgy érzi, hogy hamarosan vissza kell térnie Bilgewaterbe. Ezúttal talán sikerül megtalálniuk a közös hangot, hogy véghezvigyék a történelem legnagyobb balhéját..."
    },
    "Gwen": {
        "name": "Gwen",
        "region": "Árny-szigetek",
        "image_url": "https://cmsassets.rgpub.io/sanity/images/dsfx7636/universe/d50fc331a7e80a6609df4220310ab08124d62131-1920x1133.jpg?accountingTag=LoL",
        "champ_url": "https://universe.leagueoflegends.com/hu_HU/champion/gwen/",
        "lore": "Camavor letűnt királyságában volt egyszer egy falu, a birodalom egyik távoli zugában. Itt, ezen az elhagyatott gyarmaton történt, hogy egy egyszerű varrónő elkészítette imádott babáját, Gwent.\nHabár Gwen kevésre emlékszik a múltjából, ezt a keveset szeretettel idézi fel. A varrónő és a baba kézimunkával töltötte napjait, és az ollót mindig Gwen mozdulatlan keze tartotta, amíg a készítője tűvel és cérnával szorgoskodott mellette. Éjszakánként a páros sokszor az ebédlőasztal alatt gubbasztott, ahol a varrónő rögtönzött párbajra hívta Gwent, és a gyertyafényes konyhát betöltötte az evőeszközök és az olló csattogásának visszhangja.\nIdővel a viadalok elmaradtak, és a fények kihunytak. Gwen maga sem tudta, miért, de amikor megpróbálta felidézni a részleteket, hasító fájdalmat érzett egy olyan férfival kapcsolatban, akinek sem a nevére, sem az arcára nem emlékezett. Gwen évszázadokon át mozdulatlanul, csendben, elhagyatottan hevert, és az emlékeit lassan elmosták az óceán hullámai.\nVégül egy éjjel kinyitotta a szemét. Gwen az otthonától távol, egy árnyas tengerparton ébredt fel először. Egy számára ismeretlen varázslat révén élő kislánnyá változott, aki mozgatni tudta a kezeit és a lábait – teljesen egyedül!\nGwen boldogan vetette bele magát új életébe. Ugrándozott a homokban, és ámulatba ejtette, hogy milyen messzire látnak a szemei, milyen csodálatos a kavicsok érintése, és milyen kellemes a szél simogatása a hátán. A part mentén évezredek óta elhagyatott lomokra lett figyelmes. A törött ládák mellett furcsán ismerős eszközöket pillantott meg.\nOllót. Tűket. Cérnát.\nGwen azonnal felismerte őket. Ezek a készítője eszközei voltak. Amikor megérintette őket az ujjaival, fénylő köd szállt fel a kezéből. Biztonságos melegség öntötte el, mintha az áldott múlt ölelte volna magához.\nDe nem Gwen volt az egyetlen, akit vonzott ez a varázslat.\nA szigeten egy másfajta köd is megjelent. Feketén kavargott és félelmetes lidércekké alakult. Vonzotta őket valami Gwen lényében – valami, amire megszállottan vágytak.\nAmikor a lidércek rátámadtak, Gwen nem ijedt meg. Feléjük szúrt az ollójával. Meglepetésére a belőle áradó köd megtöltötte a levegőt, és a bűbáj megnövelte az eszközei méretét és erejét, amelyek egyszerű acélholmikból kísérteties varázstárgyakká változtak.\nDe a lidércek nem hagyták annyiban. Még többen lettek, és az egyre növekvő Fekete Köd táplálta őket. Gwenbe tragikus, furcsán ismerős fájdalom hasított. Ahogy bekerítették a lidércek, felbukkantak az elfojtott emlékek. Visszaemlékezett a készítőjére, ahogy betegen és sebesülten, meggyötörten fekszik. Egy férfi állt mellette, akinek az arcát Gwen végre fel tudta idézni.\nViego.\nAmikor eszébe jutott a név, Gwen összeroskadt. Sóvárogva idézte fel a készítőjével töltött, rég elmúlt időket – boldogabb, egyszerűbb időket –, és lopva még egyszer utoljára az ollójára pillantott…\n8<-8<-8<-8<-\nGwen ekkor fantasztikus felismerést tett. A készítője – aki a férfi eszelős hiúságának esett áldozatául – nem tűnt el teljesen. A varrónő eszközei, amelyekkel Gwent varrta, most az ő kezében voltak. Gwen tudta, hogy ez nem lehet véletlen. A lelke mélyén tudta, hogy a készítője még mindig vele volt, és még mindig harcolt.\nEzt az ajándékot Gwen igazán megbecsülte.\nMegragadta a tűket és a cérnát, és Áldott Ködből sodort felhővel taszította el a hemzsegő lidérceket. Gyorsan és határozottan szabdalt az ollójával, majdnem ugyanúgy, mint azokon a boldog éjszakákon, amikor a készítője nagy, képzeletbeli csatákat vívott a konyhaasztal alatt. Nemsokára eltűntek a lidércek.\nHabár győzött, Gwen tudta, hogy ez még csak a kezdet volt. Érezte, hogy a lidércek és Viego között valamilyen kapcsolat van, és együtt okozzák az elviselhetetlen, egyre terjedő fájdalmat. Egy pillanatot sem vesztegetett, elhatározta, hogy megkeresi, és bármi áron megállítja a Fekete Ködöt. Gwen számított rá, hogy kimerítő lesz a harca, ugyanakkor élete minden másodpercét kiélvezte – hiszen ki tudja, meddig tart még ez az áldás?\nKülönleges esélyt kapott az élettől, ezért Gwen eldöntötte, hogy rettenthetetlen és pozitív marad minden nehézség ellenére is. Runaterra földjét járja azzal az elhatározással, hogy visszahozza az örömöt a sebesültek és szenvedők életébe. Gwen számára minden pillanat ajándék, és minden lépésnek célja van."
    },
    "Hecarim": {
        "name": "Hecarim",
        "region": "Árny-szigetek",
        "image_url": "https://cmsassets.rgpub.io/sanity/images/dsfx7636/universe/ae7f0f18a2032a08eeb1983cde9422ad25d8e981-1215x717.jpg?accountingTag=LoL",
        "champ_url": "https://universe.leagueoflegends.com/hu_HU/champion/hecarim/",
        "lore": "Hecarim egy rég elfeledett birodalomba született, és a Vas Rendje, a királyság védelmére felesküdött testvériség tagja volt.\nHecarim sorra nyerte az ütközeteket félelmetes paripájával, és a rend parancsnoka meglátta benne a lehetséges utódot… de az egyre növekvő sötétséget is. A dicsőség iránti megszállott vágya kezdte aláásni a becsületét, és a lovagparancsnok idővel rájött, hogy az ifjú hadnagyot sosem szabad előléptetnie.\nAmikor ezt közölte Hecarimmal, ő valósággal fuldoklott a dühtől. De kifelé nem mutatta ennek jelét, és továbbra is ellátta feladatait.\nAmikor legközelebb harcba indultak, a lovagparancsnok hamar elszakadt a lovagtársaitól, és az ellenség gyűrűjében találta magát. Hecarim kihasználta a lehetőséget, és sorsára hagyta őt. A Vas Rendje mit sem tudott erről, és ott, a vérben úszó csatamezőn ereszkedtek térdre előtte, és esküdtek hűséget neki.\nHecarim a fővárosba lovagolt, hogy letegye a hivatalos esküt, ahol Kalista, a király bizalmas tábornoka fogadta. Felismerte benne a kiváló vezetőt és harcost, és amikor a királynőt megsebezte egy orgyilkos mérgezett pengéje, Kalista nyugodtan indulhatott a gyógyír keresésére, tudva, hogy a királyt a Vas Rendje őrzi.\nAz uralkodón kezdett eluralkodni a paranoia, mindenhol új fenyegetéseket látott, és azok ellen fordult, akikről azt gyanította, hogy próbálják elválasztani haldokló feleségétől. Hecarimot bízta meg azzal, hogy tiporja el a vélt pártütőket. A Vas Rendjét hamarosan a király akaratának kegyetlen végrehajtójaként emlegették. Városokat és falvakat égettek fel. Százakat hánytak kardélre.\nAmikor a királynő végül meghalt, Hecarim gyűlöletté fokozta a király gyászát, és rávette, hogy küldje külföldi hadjáratokra a Vas Rendjét. Bosszút állhat a hitvese haláléért, és növelheti félelmetes hírnevét.\nDe mielőtt hadba indulhattak volna, Kalista visszatért. Megtalálta a gyógyírt az Áldott-szigeteken… de túl későn. A király nem akart belenyugodni ebbe, és börtönbe vetette Kalistát árulás vádjával. Kalista története azonban felkeltette Hecarim érdeklődését, és meglátogatta őt a cellájában. Hosszasan beszélgettek a fehér ködről, amely a szigeteket védte a támadóktól… valamint az ott élők elképesztő gazdagságáról és az élet vizéről.\nHecarim tudta, hogy csak Kalista vezetheti keresztül a király flottáját a ködön, amely elrejti az Áldott-szigeteket a halandó tekintetek elől. Végül sikerült meggyőznie arról, hogy elvállalja ezt a feladatot.\nHelia városában kötöttek ki, és díszes gyászmenetben hordozták a királynő testét. A Vas Rendje lovagolt a menet élén, és találkoztak a város vezetőivel, akik megtagadták a segítséget. A királyt felbőszítette a válasz, és arra utasította Kalistát, hogy ölje meg őket, de a nő nem volt hajlandó erre. Hecarim elmosolyodott, és meghozta a döntést, ami örök kárhozatra ítélte. Egy lándzsával hátba szúrta Kalistát, és arra utasította lovagjait, hogy fosszák ki a várost, és rabolják el minden mágikus ereklyéjüket.\nA káosz közepette egy alacsony rangú őrző megmutatta a királynak az élet vizét, de Hecarimot túlságosan lekötötte a vérontás, ezért szinte teljesen váratlanul érte őt az Áldott-szigetekre lesújtó Romlás.\nA mágikus lökéshullám romba döntötte Heliát. Minden egyes épület darabjaira hullott, és a törmelék természetellenes fénybe burkolózott. Megszületett a Fekete Köd, a kavargó hurrikán, amely magába szippant minden élő lelket, hogy örökké tartó szenvedéssel sújtsa őket. Hecarim próbálta összehívni a Vas Rendjét, hogy visszavonuljanak a hajókhoz, de a köd egyesével elpusztította őket.\nVégül egyedül ő maradt életben, és az utolsó pillanatig makacsul harcolt az árnyak ellen. Összeolvadt pompás lovával, és egy új, lidércszerű szörnyszülött jött létre, amely pontosan tükrözte a Hecarim szívében rejtőző sötétséget: a düh és gyűlölet éltette teremtménnyé vált, a Fekete Köd részévé, de egyben a szolgájává is.\nHecarim örökre az Árny-szigetek foglya lett, és arra ítéltetett, hogy évszázadokon át járőrözzön a rémisztő vidéken, amelyet egykor meg akart hódítani. Amikor a Fekete Köd a szigetek partjain túlra terjeszkedik, ő és a Vas Rendjének szellemlovagjai is útnak indulnak, és lemészárolják az élőket a régi dicsőség emlékére."
    },
    "Heimerdinger": {
        "name": "Heimerdinger",
        "region": "Piltover",
        "image_url": "https://cmsassets.rgpub.io/sanity/images/dsfx7636/universe/a97cdd0274bc58ccb6e4260a9b782f9c635e5b1c-1215x717.jpg?accountingTag=LoL",
        "champ_url": "https://universe.leagueoflegends.com/hu_HU/champion/heimerdinger/",
        "lore": "Cecil B. Heimerdinger professzor egy briliáns, de roppant különc yordle tudós, az egyik legnagyobb újító Piltover feltalálói között. Már-már megszállottan dolgozik, és olyan rejtélyek megoldásán fáradozik, amelyek évtizedek óta zavarba ejtik kortársait, miközben az univerzum megoldhatatlannak tűnő kérdéseire is próbál választ találni. Bár elméletei gyakran homályosak és elvontak, Heimerdinger abban hisz, hogy a tudást meg kell osztani, és szívesen a tanítványának fogad bárkit, aki erre kéri őt."
    },
    "Hwei": {
        "name": "Hwei",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/097c165ef2a832f04f6f7302203f4b7b40a82cb0-1920x1080.jpg?accountingTag=LoL",
        "champ_url": "https://universe.leagueoflegends.com/hu_HU/champion/hwei/",
        "lore": "Az Ionia északnyugati részén fekvő Koyehn szigete egykor gyönyörű és békés hely volt. Aranyszínű tengerpartja, szezonális bazárja és iparvárosa mellett Koyehn templomáról, a nagy múltú és elismert művészeti iskoláról volt ismert.\nLukai Hwei születésekor a templom örökösévé vált.\nA jólelkű, koraérett Hwei szinte egész gyerekkorát azzal töltötte, hogy megfestette vad álmait, amelyekben környező világot eltúlozva, szürreális, fantasztikus stílusban ábrázolta. Tudta, hogy látomásai nem fedik a valóságot, de ezeken keresztül az életet magát is művészi alkotásként élte meg. Hwei annyira ráhangolódott a világ árnyalataira, hogy még a szeme színe is a gondolatainak és a hangulatának megfelelően változott.\nHwei festésmágiával fejezte ki élénk képzelőerejét, és alkotásaival képes volt befolyásolni a közönsége érzelmeit is. Éppen ezért szigorú fegyelmet igényelt a részéről, hogy ne terhelje túl mások mentális és testi érzéklelését. E mágia gyakorlói önmagukra és a közösségre is veszélyessé válhattak, ha nem tudták vagy nem akarták kordában tartani erejüket… emiatt sokukat száműzték Koyehn szigetéről.\nMindezek ellenére Hwei teljesen elmerült saját képzeletében. A templom mesterei előtt tartott bemutatójában újraalkotta Koyehn tengerét. Azonban ahogy a festék hullámzani kezdett a vásznon, kicsúszott a kezéből az irányítás. Elárasztották az érzelmek, amelyek vadak voltak és feneketlenül mélyek, akár az óceán, és ő átadta magát a szépségüknek. Elsötétült előtte a világ, utolsó emléke a döbbent és fuldokló mestereinek látványa volt.\nHwei napokkal később tért magához… az életben maradt, ám dühös mesterei társaságában. A templom örökösét nem akarták száműzni, de nyomatékosan hangsúlyozták, mik a kötelességei. Hweit megrémítette, ugyanakkor meg is igézte a saját ereje, és még kíváncsibb lett.\nNappal szigorúan betartotta Koyehn összes előírását. Ám éjszakánként, amikor egyedül maradt, feszegetni kezdte határait, hogy felfedezze az erejét. Ez idővel még élénkebbé tette Hwei képzelőerejét, így képessé vált egy mágikus festékkel teli paletta megidézésére.\nAz immár felnőtt Hwei elért művészete csúcsára. Szenvedélyesen és alázatosan készült arra, hogy átvegye a templom vezetését, ahol tisztelet és szeretet övezte. De az elméje egy része örök éjszaka borult.\nÉs ez így is maradt, amíg egy nap egy művész kereste fel a templomot: Khada Jhin.\nA csodálatos nyár során Hwei Jhin mellé szegődött, körbevezette őt Koyehn szigetén. Gyakran megvitatták kreatív látásmódjukat, és Hwei, tiszteletben tartva eltérő véleményüket, nagyra tartotta Jhin virtuóz tehetségét és a vele töltött időt.\nDe a Jhin a távozása előtti estén arra kérte Hweit, valljon színt. Megérezte, hogy Hwei nyilvánosságnak szánt alkotásai csak ügyes álcák… és látni akarta valódi énjét. Hwei megpróbálta mindezt letagadni, de a tekintete elárulta. A jelentéktelen festmények alkotásával eltelt évek után művészi katarzisra vágyott.\nSzóval Hwei elkezdett festeni. Évtizedek rutinja vezette az ecsetét. Életre kelt az éjszaka, és az elméje végtelen zsenialitása töltötte meg színekkel. Érzelmek öntötték el, harmonikusak és egyediek, és Hwei örömmel fogadta őket. Felvillanyozta, hogy valaki mással is megoszthatja tiltott látomásait, és kiemelte művészete valódi erejét: a kapcsolatot, az ihletet és a szabad alkotás örömét.\nJhin tanúja lett mindennek. Később csillogó tekintettel és kifürkészhetetlen hangon elköszönt, mondván, másnap továbbáll, hogy „megfigyelje a lótuszok virágzását.”\nHajnalban Hwei és társai tragédiára ébredtek.\nValaki elpusztított négy történelmi festményt.\nEmellett négy mester holttestét találták meg – azokét, akiket Hwei majdnem megölt fiatalkorában.\nÉs ráadásul tűz ütött ki a templom alsó négy szintjén.\nHwei a lángok közepette elképzelte, hogy színek árasztják el a levegőt. Minden benne élő érzés előtört.\nIszonyatos volt. Gyönyörű. És… művészi. Hwei felismerte a rombolásban és szenvedésben rejlő sötét, művészi értéket, és ugyanaz a rémület és elragadtatás öntötte el, mint fiatalon.\nA templom nem sokkal később összeomlott, és Hwei volt az egyedüli túlélő.\nKimerülten és bűntudattól sújtva gyászolt. A képzelete azonban minden korábbinál élénkebbé vált, újraélte a fejében a katasztrófa minden pillanatát.\nNapközben Hwei az iparváros lakóival együtt temette el a holtakat. Esténként azonban visszatért a hamvakkal borított romokhoz, és egyre csak festett, a palettája felvette Koyehn címerének alakját… amelyet a szíve felett is viselt.\nAz egyik ilyen estén Hwei rátalált egy mechanikus csapda maradványaira, amely egy lótuszt formázott.\nHwei ekkor jött rá, ki volt a felelős a mészárlásért, és érzelmek sora rohanta meg. Félelem. Bánat. Árulás… Csodálat.\nEgy kérdés kínozta: miért?\nDe vajon tényleg választ akart kapni rá? Vagy biztonságosabb lett volna elnyomni ezt a vágyát? Választania kellett, hogy a népével marad (örökösként), és segít az újjáépítésben… vagy…\nHwei hátrahagyta a szigetet és a népét, csak az ecsetét és a festékpalettáját vitte magával.\nAzóta Hwei rájött, hogy csak akkor kaphat válaszokat, ha felfedi valódi művészetét mások előtt. Gonosztevőkre vadászik Ionia legsötétebb zugaiban, és a szenvedés képeivel gyötri őket, hogy megértse saját fájdalma forrását. Mindeközben az áldozatokon is segít (a szenvedések hozzá hasonló tanúin) a közös nyugalom és elmélyülés érdekében.\nHwei egyszerre a hamvaiból újjászülető, hajlíthatatlan művész és az egykor békés sziget jólelkű szülötte, így saját bőrén tapasztalhatja meg Ionia és a saját képzelőerejének egymással ellentétes árnyalatait. Ahogy egyre mélyebre süllyed az árnyak közé, megvilágítja a saját útját, és elméjét elárasztják a lehetőségek.\nAz egyelőre még bizonytalan, melyik árnyalata diadalmaskodik majd."
    },
    "Iv. jarvan": {
        "name": "Iv. jarvan",
        "region": "Demacia",
        "image_url": "https://cmsassets.rgpub.io/sanity/images/dsfx7636/universe/a078dc1670a0b2565aaaf9d50d3e10ec2d583498-1215x717.jpg?accountingTag=LoL",
        "champ_url": "https://universe.leagueoflegends.com/hu_HU/champion/jarvaniv/",
        "lore": "III. Jarvan király nem sokkal a koronázása után beszédet intézett Demacia népéhez. Bár még mindig sok külső ellenfél leselkedett a büszke királyságra, több nemesi család is áskálódni kezdett egymás ellen, némelyikük még saját milíciát is felállított, hogy az új király kedvében járjon.\nEz nem volt tartható állapot. Jarvan nem engedhette, hogy felerősödjön az efféle rivalizálás, ezért bejelentette, hogy házasság útján fog véget vetni az ellenségeskedésnek. Lady Catherine-t választotta menyasszonyául, akit a nép hamar a szívébe zárt, és akihez a pletykák szerint egyébként is régóta gyengéd érzelmek fűzték a királyt. A Pompás Város harangjai egy egész éjjelen és nappalon át éltették a királyi párt, az év végén pedig már azt hirdették, hogy a királyné fiúgyermekkel várandós.\nA nép öröme azonban hamarosan szertefoszlott, amikor Catherine belehalt a szülésbe.\nAz apja után elnevezett gyermek lett Demacia trónörököse. A gyász és öröm között őrlődő III. Jarvan megesküdött, hogy nem lesz újabb felesége, így a fiára várt, hogy valóra váltsa a királyság minden álmát és reményét.\nAz ifjú Jarvan édesanyja nélkül, élete minden percében udvaroncok és őrök által körülvéve nevelkedett a királyi udvarban. A király ragaszkodott hozzá, hogy fia a legjobb demaciai oktatást kapja, és ifjú korától neveljék jóságra, kötelességtudatra és arra, hogy egész életét a nép szolgálatának szentelje. Ahogy idősebb lett, apja udvarmestere, Xin Zhao kezdte bevezetni őt Valoran történelmébe és politikájába. A távoli Ioniából származó királyi védelmező a spirituálisabb filozófiák mellett a harc művészetére is oktatta a herceget.\nKatonai kiképzése során Jarvan egyszer szembekerült Garennel, a Koronaőr család ifjú és pimasz tagjával. A két hasonló korú fiú hamar összebarátkozott: Jarvan csodálta Garen akaraterejét és kitartását, Garen pedig nagyra tartotta a herceg taktikai képességeit.\nAmikor Jarvan nagykorúvá vált, apja tiszteletbeli tábornokká nevezte ki. Bár a trónörököstől nem várták el, hogy részt vegyen a harcokban, Jarvan mindenképpen bizonyítani akarta rátermettségét, a király jóváhagyásával vagy anélkül. Az Ezüst-hegységen túli földeket hosszú ideje próbálta elfoglalni Noxus, és az állandó harcokban egy törvényen kívüli határvidék alakult ki, ahol más országokból érkező fosztogatók és az egymással háborúzó törzsek fenyegették Demacia számos szövetségesét. A herceg megesküdött, hogy ismét rendet teremt a régióban. Dédapját egy ocsmány noxusi behemót ölte meg a két nemzet között a déli határon zajló első összecsapások egyikében. Úgy érezte, hogy végre bosszút állhat ezért a tettért.\nJarvan seregei győzelmet győzelemre halmoztak, de a környező városokban látott vérontás mélyen megrázta őt. Amikor elesett a Gyász Kapuja, a hadnagyai tanácsa ellenére mélyen behatolt a noxusi területekre.\nMivel túlságosan megosztotta erőit, Jarvant még azelőtt bekerítették és legyőzték a noxusi hadtestek, hogy elérte volna Trevale-t.\nA herceg nem volt hajlandó megadni magát, ezért néhány túlélővel együtt bevette magát az erdőbe, ahol napokig a nyomában jártak az ellenfél felderítői. Végül Jarvan egy nyíllal az oldalában rogyott össze egy kidőlt fa árnyékában, és hol elvesztette, hol visszanyerte eszméletét. Szégyen gyötörte. Cserben hagyta a családját, a királyságát és a bajtársait.\nBizonyára ott lelte volna halálát, ha nem talál rá Shyvana.\nEz a furcsa, lila bőrű nő egészen Demaciáig cipelte magával Jarvant, Wrenwall ősi váráig, ahol megértő és derék társnak bizonyult a herceg lábadozása során. A helyőrség parancsnokát először megijesztette a nő kinézete, de elismerte, hogy nagy szolgálatot tett az országnak Jarvan megmentésével.\nSajnos Shyvanát is üldözte valaki: Yvva, a hatalmas elemi sárkány. Amikor egy őrszem észrevette a közeledő szörnyeteget, Jarvan meglátta a lehetőséget, hogy jóvátegye hibáját. Míg Shyvana félsárkány alakjában, a levegőben várta ellenfelét, a herceg sántikálva hadrendbe állította a helyőrséget, és parancsot adott a falak megerősítésére. Felkapta lándzsáját, és kijelentette, hogy vagy Yvva fejével térnek vissza a Pompás Városba, vagy sehogy.\nA csata gyors és kegyetlen volt. Amikor a rettegő katonák elmenekültek a helyükről, Jarvan ismét harcra bírta őket. Amikor megsérültek, Jarvan gyógyítókat irányított hozzájuk. Végül Shyvana legyőzte a sárkányt, de ezt csak a herceg parancsnoki képességeinek köszönhette. Jarvan ekkor ismerte fel a demaciai nép igazi erejét: amikor közösen kellett védeniük a szülőföldjüket, félretették minden korábbi ellentétüket. Közölte Shyvanával, hogy örömmel látná őt a személyes őrségében.\nJarvan magával vitte a sárkány koponyáját, és dicsőségben, Shyvanával az oldalán érkezett meg atyja udvarába. Bár a király magán kívül volt az örömtől, hogy életben látja a fiát, a nemesek egy része egyáltalán nem helyeselte, hogy egy ilyen félvér teremtmény kapjon helyet a herceg mellett… ráadásul személyes védelmezőjeként.\nJarvan korábbi rangján tért vissza a hadseregbe, de a honvédelem mellett más államügyekkel is elkezdett foglalkozni. A barátja, Garen közben az elit Rettenthetetlen Előőrs kapitánya lett, Shyvana és a Fecskedomb veteránjai pedig más határ menti helyőrségeket képeztek ki. A herceg most már biztos volt abban, hogy Demacia bármilyen fenyegető veszélyben helyt tud állni.\nDe a királyság maga változóban volt.\nA mágusvadász rend komoly támogatást szerzett a nemesi családoktól, és lassan mindenkit börtönbe zártak Demaciában, aki bármilyen mágikus képességgel bírt. Az üldöztetéstől való félelem hamar elutasítást, és végül lázadást hozott. Amikor a mágusok megtámadták a Pompás várost, Jarvan kétségbeesve tudta meg, hogy az apját, a királyt meggyilkolták.\nNoha a herceg mágusokkal szembeni politikai álláspontja jelentősen szigorúbb lett, még mindenkit meg kellett győznie arról, hogy alkalmas az uralkodásra. Ezért számos kiemelkedő nemestől – többek között Garen nagynénjétől, Koronaőr Tianna főmarsalltól – kapott tanácsot, és megfogadta, hogy nem hagyja figyelmen kívül bölcsességüket és tapasztalatukat az elkövetkező napokban.\nHiszen alaposan számot kell vetnie a saját lelkiismeretével és hűségével is, ha azt szeretné, hogy egyszer hozzájusson az örökségéhez, és királlyá koronázzák Demaciában IV. Jarvan néven."
    },
    "Illaoi": {
        "name": "Illaoi",
        "region": "Bilgewater",
        "image_url": "https://cmsassets.rgpub.io/sanity/images/dsfx7636/universe/9f60e89d1d62bd7458132f72d021be21abd54890-1215x717.jpg?accountingTag=LoL",
        "champ_url": "https://universe.leagueoflegends.com/hu_HU/champion/illaoi/",
        "lore": "Illaoi megingathatatlan hite mellett hatalmas ereje is eltörpül. A Nagy Kraken prófétájaként egy hatalmas, aranyból készült bálvánnyal szakítja ki ellenfelei lelkét a testükből, és zúzza szét a valóságról kialakított képüket. Aki fegyvert ragad „Nagakabouros igaz hangja” ellen, az hamar rájön, hogy Illaoi sosem harcol egyedül: a Kígyó-szigetek istene is az ő oldalán küzd.\nIllaoi kisugárzása mindenkit lenyűgöz. Magával ragadó személyiség, aki a maga teljes valójában élvezi az életet. Elveszi, amit megkíván, elpusztítja, amit utál, és elmerül abban, amit szeret.\nAki azonban meg akarja érteni Illaoit, annak meg kell ismernie a vallást, amely szerint él. Nagakabourost, hitének istenét többnyire hatalmas kígyófejként ábrázolják, amelyet csápok sokasága övez állandó, kezdet és vég nélküli mozgásban. Kígyóanya, a Nagy Kraken vagy éppen a Szakállas Hölgy: mindegy, milyen néven emlegetik, Nagakabouros a Kígyó-szigetek istene, az élet, a tengeri viharok és a mozgás úrnője. (Nevének szó szerinti fordítása annyit tesz: „a határtalan szörny, mely a tengert és az eget mozgatja.”) Az őt tisztelő vallásnak három fő hitelve van: minden lélek arra születik, hogy az univerzumot szolgálja; az univerzum minden lényében ott él a vágy; az univerzum csak akkor tart a beteljesülés felé, ha az élőlények a vágyaikat követik.\nAz alacsonyabb rangú papnők feladata a templomok fenntartása, a szent kígyók hívása és Nagakabouros hitének oktatása. A vallás Igaz Hangjaként Illaoi közvetlenebbül szolgálja istenét azzal, hogy eltávolítja az akadályokat az univerzum útjából. Két szent feladata van.\nA legfontosabb, hogy Igaz Hangként az első sorban kell harcolnia az élőholtak ellen. Nagakabouros szemében ezek tisztátalan lények, mert kiestek az univerzum megszokott körforgásából. Bár a Kraken összes papnőjének kötelessége megvédeni az őslakókat a Lidércjárástól, az Igaz Hang a legerősebb szellemekkel küzd meg, és elűzi a Fekete Ködöt.\nMásodszor pedig Illaoinak fel kell kutatnia azokat, akik előtt nagy jövő állhat, hogy alávesse őket Nagakabouros próbatételének. Ez a feladat a teher, amelyet Illaoinak Igaz Hangként hordoznia kell. A hatalmas, szent bálvány, az Isten Szeme segítségével az Igaz Hang kiszakítja a próbára tett harcos lelkét a testéből, arra kényszerítve őt, hogy szembeszálljon vele, és bizonyítsa rátermettségét. Teszi mindezt úgy, hogy tudja: aki elbukik, megsemmisül. A Kraken nem tűri a gyávaságot, a kételyt és a korlátokat. Mindezzel együtt sosem a pusztítás a cél. A próbát túlélők örökre megváltoznak, és gyakran megtalálják magukban a kellő erőt, hogy beteljesítsék a sorsukat.\nNoha Illaoi a legerősebb és a legjobban tisztelt Igaz Hang száz generáció óta, mégis az mondja el róla a legtöbbet, hogy miben törte meg a hagyományokat. Amikor végleg Igaz Hanggá vált, ereje teljében Illaoi elhagyta Buhru aranytemplomait, és a közeli Bilgewater szennyes városába költözött.\nA kalózváros a Kígyó-szigetek egyetlen olyan része, ahol megtűrik az idegeneket, és Illaoi népe visszataszító koszfészeknek tartja ezt a helyet. A korábbi Igaz Hangok figyelemre sem méltatták a várost, és az ottani külhoniakat alig tartották többre, mint saját népük páriáit. Illaoi szakított ezzel a hagyománnyal, amikor úgy döntött, hogy megvédi Bilgewatert a Lidércjárástól, és még nagyobb megrökönyödést keltett, amikor kijelentette, hogy élnek a városban olyanok, akik méltók a próbára. Ennek ellenére csak néhány templom létesült a városban, és csupán kevés paylangi (így nevezik maguk között a sziget lakói a kontinensről érkezőket) léphetett ezek területére. Mégis Illaoi volt az, aki elhozta Bilgewater számára a Kígyóanya hitét, amely hirdetője megingathatatlan személyisége miatt meglehetősen népszerű is lett.\nArról is pletykálnak, hogy a hatalmas papnő összetörte Bilgewater legvérszomjasabb és leghírhedtebb kalózának szívét. Aki találkozott vele, nem is kételkedik ebben. Illaoi karcos stílusa ravasz elmét, erőt és lehengerlő magabiztosságot rejt.\nSokan keresik a kegyét, és örömmel látják őt Bilgewaterben... de mindenki fél attól, hogy a Kraken Prófétája egy nap őt is próbára teszi.\n„Nem lehet pihenni. Mi vagyunk a mozgás maga.””\n— Nagakabouros húsz bölcsessége.Részlet."
    },
    "Irelia": {
        "name": "Irelia",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/3530078042f4933c89949ad02fbd1dd281812d95-1920x1071.jpg?accountingTag=LoL",
        "champ_url": "https://universe.leagueoflegends.com/hu_HU/champion/irelia/",
        "lore": "Xan Ireliát már apró gyermekként is lenyűgözte az emberi mozgás kecses szépsége. Nagyanyja segítő kezei alatt elsajátította szülőföldje hagyományos selyemtáncait, és bár kételkedett benne, hogy általuk valóban misztikus kapcsolatot lehet teremteni Ionia szellemével, azt tudta, hogy szenvedélyesen szereti ezeket a táncokat. Amikor már úgy érezte, tovább kell csiszolnia a tudását, útra kelt, hogy Ionia legnagyobb tiszteletben álló előadóművészeitől tanuljon a Navori tartománybeli Placidiumban.\nIrelia népe mindig a békés együttélésre törekedett a szomszédaival, a partoknál felbukkanó idegen hódítókról keringő szóbeszéd mégis sokakat nyugtalanított a Placidiumban. Irelia arra tért haza, hogy faluját már elfoglalták, és a távoli Noxusból érkezett, acélsisakos katonák lándzsáik nyelével fegyvertelen civileket taszigálnak az utcákon. A noxusi Duqal admirális lefoglalta a Xan család házát a tengerésztisztek számára.\nIrelia fiútestvérei és apja, Lito nyilván ellenszegültek, hiszen most az egész családja jeltelen sírban feküdt valahol a kertben.\nA gyásztól porig sújtott ifjú lány látta, amint Duqal emberei elhurcolják a házból az értékeket. A zsákmány között egy nagy, fém címerpajzs is volt, a Xan család címerével. Irelia odarohant, és kitépte a címert a noxusiak kezéből. Maga az admirális teperte őt a földre, és megparancsolta katonáinak, hogy egy súlyos vasbuzogánnyal zúzzák szét a címerpajzsot, majd ássanak egy új sírt ennek a senkiházi kölyöknek.\nAhogy a harcosok körülvették őt, Irelia tekintete a Xan családi címer szétszóródott darabjaira tévedt. Ekkor a lelke legmélyéről egy különös ritmust érzett feldobogni. A fémszilánkok rezegni és forogni kezdtek, látszólag maguktól, Irelia pedig újra érezte az ősi táncok derűs örömét...\nKarjának egyetlen suhintására a fémdarabkák éles pengékként hasították át a levegőt, hogy azután leterítsenek két noxusit. Mialatt Duqal és a tisztjei igyekeztek magukhoz térni a megrázkódtatásból, Irelia felkapta a címer darabjait, és elmenekült a faluból.\nAz erdő csendjében Irelia meggyászolta a családját, és felidézte magában nagyanyja tanításait. Ráébredt, hogy a technikák, amelyeket elsajátított, többek puszta táncnál, és valami jóval nagyobb hatalom erejét rejtik magukban.\nHamarosan megkezdődött a noxusi megszállás, amely próbára tette az Első hon törékeny békéjét. Az a hír járta, hogy még a vallási vezető, Karma is halálos mágia bevetésére kényszerült a megszállók elleni védekezés során, bár követői azóta visszavonultak az Örök Oltárhoz, és megtagadtak minden további erőszakot. Az eltérő nézeteket vallók Navori-szerte kezdték megtalálni a közös hangot. Formálódott az ellenállás, amely eltökélte, hogy addig küzd, amíg Ionia újra szabad nem lesz. Irelia is belépett közéjük, és az erdei táborban előadta nekik kedves táncait, hogy felidézze eltűnőben lévő kultúrájuk egy darabját.\nAlig volt tizennégy éves, amikor újra a Placidiumba került. Ellenálló harcosainak csapata csatlakozott ahhoz az alakulathoz, amely a kolostorok és a vadregényes, szent kertek védelmére esküdött fel.\nNoxus azonban jól tudta, milyen jelentőséggel bír ez a hely. Egy különösen ravasz tábornok, Jericho Swain elfoglalta a Placidiumot, és túszul ejtette a védőket, mert arra számított, hogy a bizonyosan odaküldött erősítést csapdába csalhatja majd.\nElérkezett az a pillanat, amikor Irelia sorsa beteljesedett. Lerázta magáról kötelékeit, és szabadjára engedte ősi pengetáncának erejét, amely kecses hévvel tört elő belőle. Swain tucatnyi veterán katonája esett el, és az ellenfél soraiban káosz tört ki, miközben egyre több fogoly csatlakozott Ireliához, aki hamarosan magára a tábornokra is lecsapott. A lázadó lány, aki Swain levágott karját emeli a feje fölé a magasba – ez a pillanat jelentette a háború fordulópontját.\nEz a győzelem, amit a Navoriban tanúsított nagy ellenállás hozott el, Ionia-szerte ismertté tette Xan Irelia nevét, és a nép őt kívánta vezetőnek. Vonakodva bár, de az egyre növekvő ellenállás élére állt, és majdnem három évig vívta kíméletlen csatáit, mígnem a Dalu-öbölnél győzedelmeskedett. Itt végre sarokba tudta szorítani a legyőzött Duqal admirálist, és végrehajthatta a bosszút, amelyre oly régóta várt.\nBár a háború már régen véget ért, nyomában Ionia végleg megváltozott. Az Első hon most megosztott, és a rivális csoportok épp olyan keserű elszántsággal harcolnak egymással, mint egykor a noxusiakkal tették. Sokan ma is Ireliához fordulnak megoldásért, azonban míg más örülne az efféle hatalomnak, Ireliát ez inkább kellemetlenül érinti.\nA szíve mélyén ő továbbra sem vágyik másra, mint hogy egyedül táncolhasson."
    },
    "Ivern": {
        "name": "Ivern",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/0eefbfee5b5d494c950d5566f2cb093fa50e877a-1215x717.jpg?accountingTag=LoL",
        "champ_url": "https://universe.leagueoflegends.com/hu_HU/champion/ivern/",
        "lore": "Kegyetlen Ivern nagy hírű, ádáz harcos volt, aki az ősi Vorrijaard végnapjaiban élt. A klánja a legharciasabb ősi isteneket tisztelte, és a többséggel ellentétben nem akart térdet hajtani a feltörekvő „Három Nővér” előtt.\nA seregeiket támogató feketemágia ereje azonban tagadhatatlan volt. Ivern és népe hosszú időn át tervezte a gyűlölt jégszülöttek megbuktatását, és végül hajóra szállva kelet felé indultak, hogy rátaláljanak a földre, ahol először kelt fel a nap, és amely minden mágia forrása volt. Ha Ivern ilyen hatalom birtokába kerülne, minden ellenfelét legyőzhetné.\nAhogy vitorláik eltűntek a láthatáron, az útjuk hamar a legendák ködébe veszett, mert sosem tértek vissza szülőföldjükre.\nKegyetlen Ivern elérte Ionia partjait. Egy tucatnyi tengerparti település feldúlása után harcosaival rátalált az Omikayalan nevű szent lugasra, amelyet a Világ Szívének neveztek. Ott, abban a furcsa, dús növényzetű kertben várt rájuk a legkeményebb ellenállás. Félig ember, félig állat alakú rémlények támadtak rájuk újra és újra a sűrű lombkoronák árnyékában.\nA tántoríthatatlan Ivern azonban nem állt meg, és viharvert expedíciójának néhány túlélőjével végül rábukkantak az ioniaiak szent kincsére: a Fűzistenre.\nIvern megigézve nézte a fát, tudomást sem véve a körülötte tomboló harcról. Valóban gigantikus teremtmény volt, hosszan lelógó, fátyolszerű lombja aranyló zöld fényt árasztott. Még sosem látott ehhez fogható mágiát, és világos volt, hogy ezek a nem emberi lények készek az életüket áldozni a védelmében. Hogy megtörje harci kedvüket, megmarkolta fejszéje nyelét, gyűlölettel teli hangon felbődült, majd újra és újra lesújtott a Fűzistenre.\nA hatalmas fa kidőlt. Leírhatatlanul sok életenergia szabadult fel, és Kegyetlen Ivern azonnal megszűnt létezni.\nA semmiben lebegve, közönyösen figyelte, ahogy véget ér a csata. Az elesettek testén dögevő madarak és rovarok lakmároztak, a rothadó maradványokon színes gombák telepedtek meg. A csontok beivódtak a termékeny talajba, és a benne lévő magvakból friss gyümölcsöt hozó, új fák sarjadtak. A levelek és virágszirmok ezrei tarka szívek módjára váltogatták a színüket. Az őt körülvevő halálból az élet ezernyi formája jött létre.\nIvern sosem látott korábban ehhez fogható szépséget. Az élet, a különböző létformák úgy fonódtak össze, mint egy lehetetlenül bonyolult csomó, amely nem akarta, hogy kioldják. Sírni kezdett, és harmat-könnycseppei átalakult testére hullottak. Magasabb volt, mint amire emlékezett, végtagjait vastag kéreg és levelek borították. Egy teljesen más világ mágiája itatta át a testét. Nem tudta, hogyan történhetett, de immár ő volt minden, ami megmaradt a Fűzistenből.\nA felismerés pillanatában meghallotta a hegyek zokogását, a fenyők üvöltését és a moha pityergését. Visszatekintett az életében elkövetett hibákra és a kegyetlenségére. Ivernt hirtelen szörnyű bűntudat kerítette hatalmába, és potyogó könnyei közt megbocsátásért kiáltott.\nAmikor végül megmozdult, úgy tűnt, hogy rengeteg idő telt el, és a világ… megújult. Régi életének erőszakossága és szomorúsága távoli emlékké halványult. Észrevette, hogy ha mélyen a talajba fúrja a lábujjait, társaloghat a gyökerekkel, a kövekkel és folyókkal. Még a talajnak is megvolt a maga véleménye!\nIvern bejárta Ioniát és a még távolabbi vidékeket. Bárhol is fordult meg, Omikayalan furcsa mágiája járt a nyomában. Szoros barátságot épített minden élőlénnyel – a hatalmasakkal és a legapróbbakkal egyaránt. Megfigyelte a gyengeségeiket, örömét lelte a kis szokásaikban, és néha segítséget nyújtott nekik. Rövidebb utat mutatott a hernyóknak, fogócskázott a huncut szederhátakkal, megnyugtatta a felbőszült elmarkokat, és nevetgélt a fonnyadt csipkegombákkal.\nAz egyik ilyen alkalommal egy sebesült kőgólemre bukkant. Látta, hogy a szegény párát készülte elhagyni a lélek, ezért új szívet formált neki egy folyókavicsból, és a gólem egy életre Ivern barátja lett. Ivern Pitypangnak nevezte el a virágok után, amelyek titokzatos módon a kis gólemhölgy kőtestéből rügyeztek.\nIvern néha halandókba botlott, és a többségük legalább többé-kevésbé békés természetű volt. Szederlábnak, Zöld barátnak vagy Öreg faembernek hívták, és meséket szőttek a furcsa jótéteményeiről. De szomorúan látta, hogy többet vesznek el, mint amennyit adnak, hogy kegyetlenek és felelőtlenek, ezért inkább kerülni kezdte őket.\nÁm ha valóban a Fűzisten örököse volt, ki kellett művelnie az emberiséget: meg kellett tanítania őket figyelni, hallgatni, növekedni és gondoskodni. Hajdanán ő is ember volt, így tudta, hogy nehéz küldetés előtt áll. Elmosolyodott, és elhatározta, hogy még az utolsó naplemente előtt elvégzi a feladatát.\nTudta, hogy elegendő ideje lesz rá."
    },
    "Janna": {
        "name": "Janna",
        "region": "Zaun",
        "image_url": "https://cmsassets.rgpub.io/sanity/images/dsfx7636/universe/d1cd8492b5f8ddebe92117ca3923126a3e588c3d-1215x717.jpg?accountingTag=LoL",
        "champ_url": "https://universe.leagueoflegends.com/hu_HU/champion/janna/",
        "lore": "Az emberek ősidők óta imádkoznak a szelekhez. A kedvező időért fohászkodó matrózoktól a változás szeléért könyörgő elesettekig számtalan halandó helyezte bizalmát a Runaterrán tomboló viharokba és szelekbe.\nÉs meglepő módon néha úgy tűnt, hogy a szél válaszolt a hívásukra. A tengerjárók olykor megpillantottak egy világoskék tollú madarat, mielőtt a szél a vitorláikba kapott volna. Mások arra esküdöztek, hogy füttyszót hallottak a vihar előtt, mintha figyelmeztette volna őket valami a közeledő veszedelemre. Ahogy egyre szaporodtak az előjelekről szóló beszámolók, egyre többször látták a madarat is. Néhányan esküdöztek, hogy azt is látták, ahogy a madár egy nővé változik át. A hosszú, elvékonyodó fülű, lobogó hajú leány állítólag a víz fölött lebegett, és a botja egyetlen intésével új irányt szabott a szélnek.\nA hívek Jan’ahrem névre keresztelték ezt a szélszellemet, ami az ősi shurimai nyelven „őrzőt” jelent, mivel látszólag mindig a legnagyobb szükség idején jelent meg. Ahogy telt-múlt az idő, a név Jannává rövidült.\nNeve ismertté vált a shurimai kontinens partjai mentén, és leglelkesebb hívei Oshra Va’Zaun tengerjáró népéből kerültek ki. Nyugodt tengerekre volt szükségük, hogy zavartalanul utazhassanak a város kikötőibe érkező kereskedőhajók. Szobrokkal és szentélyekkel fejezték ki hálájukat Janna jóindulatáért. Azután is tisztelettel adóztak előtte, hogy a város a shurimai birodalom részévé vált... legalábbis egy ideig.\nAmikor a császár betiltotta a „hamis bálványok” imádását, Janna szobrait is ledöntötték. Miközben azonban egyre terjedt a Felemelkedett harcos istenek imádata, sokan továbbra is Jannának suttogtak imákat, hiszen milyen védelmet nyújthat egy harcos isten a tengeri viharok ellen? Ezek a halandók gyakran viseltek kék madarat formázó amulettet a Janna előtti személyes tisztelgésként.\nMindeközben Janna továbbra is megsegítette azokat, akik a segítségét kérték. A konfliktusok dúlta vidéken biztos pont maradt. Úgy is mondhatnánk, hogy „a változás szele” volt az egyetlen, ami nem változott.\nA hatalmas birodalom bukása után a Felemelkedettek egymás közti háborúi sivataggá változtatták az egykor zöldellő vidéket, de Janna továbbra is védelmezte az immár Zaun névre hallgató várost.\nJanna figyelte, ahogy az évszázadok során Zaun egyre magasabbra tört. Hiába volt Runaterra egyik meghatározó kereskedelmi kikötője, a lakói ennél is többre vágytak. Egy csatornát akartak építeni, amely keresztülvág a földnyelven, összekötve a Valoran és Shurima körüli tengereket. A város rengeteg pénzt, időt és energiát ölt az építkezésbe. Egyre ritkábban imádkoztak Jannához, ahogy a halandók minden figyelme az új célra irányult.\nAz ásatási munkálatok azonban instabillá tették Zaun nagy részét. Egy végzetes napon a Pilt-folyóra épült több kerület a nyugati tenger szintje alá zuhant, és hirtelen több ezer lakosnak kellett az életéért küzdenie az erős sodrású vízben.\nA halálos veszélybe került emberek imádkozni kezdtek. Az ősi védelmezőjükhöz fohászkodtak:\nJannához.\nHiába tűnt úgy, hogy a halandók teljesen megfeledkeztek róla korábban, Janna azonnal a segítségükre sietett. Ahogy testet öltött, hatalmas erejű szél söpört végig a városon. Szélfalak fékezték meg a vizet, amíg a zauniak elmenekültek a vízzel elárasztott otthonaik romjai közül. Óriási széllökések oszlatták szét a lángoló épületekből felcsapó, fojtogató füstöt. Több ezren vesztek oda aznap, de Janna számtalan életet mentett meg, és rengetegen látták őt saját szemükkel. A város népe soha többé nem fog megfeledkezni a megmentőjéről.\nPiltover felemelkedése és a napjaink Zaunjában zajló hatalmi harcok ellenére Janna hívei máig kék madarat formázó medált hordanak, és tisztelettel adóznak a szelek előtt. Janna pedig kitartóan védelmezi az alázatos és rászoruló embereket. A zauniak tudják, hogy akár levegőért kapkodnak a Zauni Szürkeség mérgező felhőjében, akár a vegyszerbárók brutalitásával vagy más fenyegetéssel néznek szembe, Janna nem hagyja őket magukra."
    },
    "Jax": {
        "name": "Jax",
        "region": "Runaterra",
        "image_url": "https://cmsassets.rgpub.io/sanity/images/dsfx7636/universe/a8d3b960b33b5850f5c3b8e65a0afb54fde80e11-1920x1080.jpg?accountingTag=LoL",
        "champ_url": "https://universe.leagueoflegends.com/hu_HU/champion/jax/",
        "lore": "Saijax Cail-Rynx Icath’un Ikáthiában, a shurimai birodalom egyik szatrapiájában nőtt fel. Édesapja kisgyermekkora óta mesélt neki arról az időről, amikor hazájuk büszke, független nemzetként virágzott, mielőtt a shurimai megszállók eltaposták volna. Mesélt neki a koharikról, az Ikáthiát és annak máguskirályát védő hősökről. A máguskirály sokáig feltartotta a shurimai hódítókat, amikor azonban harcban elesett, kohari védelmezői rituális öngyilkosságot elkövetve követték őt a halálba. Shurima uralkodója közszemlére tette a koharik oszladozó holttestét, a máguskirályét pedig karóba húzatta a városkapu felett, hogy maradványai mindenki szeme láttára porladjanak el.\nSaijax apja szemtanúja volt a kegyetlen jelenetnek, és ahogy telt-múlt az idő, lassan fiára is átragadt a minden ikáthiai szívében fortyogó gyűlölet. Ennek ellenére Saijax, aki a fegyverek tanulmányozására tette fel az életét, klánjának öregjei mellett a shurimai fegyvermesterektől is rengeteget tanult.\nTöbb évszázadnyi shurimai uralom után hatalmas földrengés rázta meg Saabera tengerparti tartományát. A természeti csapás pusztítása nyomán valami sötét és nagy hatalommal bíró dolog került elő a föld mélyéről. Talán még ahhoz is elég hatalmas, hogy legyőzze Shurima istenszerű Felemelkedett harcosait. Saijaxet bízták meg az ikáthiai mágusok védelmezésével, akik felfedezték eme rejtélyes erőt... az erőt, amelyet az őrök még mágikus elemi tűzzel lobogó parázstartó botjaikkal is alig tudtak kordában tartani. Zaklatott hangulatban kísérte a mágusokat a kormányzói tanács elé, hogy beszámolhassanak felfedezésükről.\nAz eddig ismeretlen erőt Ürességnek nevezték.\nA tanács azonnal felfigyelt a benne rejlő lehetőségekre, Saijax azonban már látta az Üresség mélyén lappangó pusztulást. A fegyverek mestereként jól tudta, milyen veszélyeket hordoz magában egy olyan erő használata, amelyet se nem értenek teljesen, se nem képeseket biztonságosan kordában tartani. Megbánta, hogy nem végzett a mágusokkal, amikor a Saaberából idevezető úton lehetősége volt rá. Az elkövetkezendő napokban pedig csak még jobban megbánta döntését.\nMivel bíztak benne, hogy az Üresség képes lenne legyőzni a shurimai hadurakat, a tanács új máguskirályt koronázott meg. Újra felállították a koharik testőrségét, Saijax pedig elsőként csatlakozott soraikhoz. Az első harcokban sorra győzedelmeskedtek, sőt, Saijaxnek sikerült végeznie az egyik híres Felemelkedettel, és büszkeséggel figyelte, ahogy ellenfele tetemét ünnepélyesen hordozzák körbe Bai-Zhek felszabadított városában.\nAmikor a Felemelkedettek serege Ikáthia felé vonult, Saijax és társai a frontvonalban várták őket. A két hadsereg összecsapott, talpuk alatt vörösre festve a földet. Ikáthia mágusai és papjai ekkor elérkezettnek látták a pillanatot, hogy rászabadítsák az Ürességet ellenségeikre.\nA romlás hullámai söpörtek végig a tájon, válogatás nélkül eltörölve ikáthiait, shurimait, sőt, még a Felemelkedetteket is. A város falai összeomlottak, az Üresség pedig ezreket nyelt el, fagyos, néma feledésbe zárva mindenkit, akit csak elért.\nIkáthia néhány pillanat leforgása alatt elveszett.\nSaijax visszaindult a kráterhez, ahonnan az Ürességet megidézték. Feltett szándéka volt, hogy a régi idők koharijaihoz hasonlóan saját kardjába dőljön. Ám mielőtt véget vethetett volna saját életének, a pusztítás színhelyén egy elhagyott parázstartó botra lett figyelmes – még Saaberából emlékezett rá. A fegyverben még mindig lobogott az elemi tűz lángja, amely képes volt megsebesíteni az Ürességet. Ekkor új szikra gyúlt ki Saijax szívében. Magához vette a botot, és maga mögött hagyta hazája romjait, hogy tovább őrizze „Ikáthia utolsó lángját”, és az az által jelképezett reményt.\nSaijax Cail-Rynx Kohari Icath’un gyászában és szégyenében elhagyta régi nevét, és attól a naptól kezdve csak Jaxként ismerték.\nVándor lett belőle, aki körbeutazta az egész ismert világot, sőt olyan helyekre is eljutott, amelyek egyetlen térképen sem szerepelnek. Az elemi tűz birtokosaként Jax még a természetesen hosszú életű népét is bőven túlélte. Azonban minél távolabb ment Ikáthiától, annál kisebb lett a tűz lángja, mígnem fennállt a veszélye, hogy hamarosan végleg kialszik. Jax ekkor keserűen tudomásul vette, hogy nem futhat el a múltja elől. Kötelessége volt visszatérni és harcolni. Az Üresség terjeszkedését a Felemelkedettek utolsó túlélőinek végül sikerült megállítania, a fenyegetés azonban nem szűnt meg.\nAz azóta eltelt évszázadok során Jax vándor harcosként járta a világot. Olyan erős lényeket keres, akikből új koharikat faraghat. Bár számtalanszor harcolt tehetséges, bátor és nagy erőknek parancsoló egyénekkel, eddig egynek sem sikerült meggyőznie arról, hogy elegendő hatalommal bír a közelgő sötétség megállításához. Ikáthia bukása mérgező kétségek közé taszította Jaxet, egy dolog azonban biztos volt: a végső harcban Jax szembe fog szállni az Ürességgel.\nAkkor is, ha ezt egyedül kell megtennie."
    },
    "Jayce": {
        "name": "Jayce",
        "region": "Piltover",
        "image_url": "https://cmsassets.rgpub.io/sanity/images/dsfx7636/universe/0dc3d5cacb41b3dfb73bcc8255bb22e9984f5a68-1215x717.jpg?accountingTag=LoL",
        "champ_url": "https://universe.leagueoflegends.com/hu_HU/champion/jayce/",
        "lore": "Jayce egy briliáns felfedező, aki egész életét Piltover és a fejlődés eszméjének szentelte. Átalakulásra képes hextech kalapácsával a kézben, erejét, bátorságát és jelentős intelligenciáját bevetve védi szülővárosát. Bár a városban hősként imádják, rosszul viseli az ezzel járó figyelmet. De Jayce szíve a helyén van, és bár egyesek irigylik természetes tehetségét, mégis hálásak a fejlődés városának tett szolgálataiért.\nA Piltoverben született Jayce-t úgy nevelték, hogy aszerint éljen, ami a várost naggyá teszi: Találjon fel új dolgokat. Fedezzen fel új dolgokat. Ne menjen Zaunba, ha nem muszáj. Jayce rendkívül tehetséges gépésznek bizonyult, és ő lett a legfiatalabb tanonc, akit valaha is a soraiba fogadott a Giopara klán, a Piltovert uraló házak egyik legnevesebbje. Jayce meglepődött, de elfogadta az ajánlatot, és első éveit hextech szerkezetek építésével és olyan átalakítható szerszámok tervezésével töltötte, amelyek Piltover munkásosztályát segíthették volna: egy feszítővassá alakuló csavarkulcs, ásóvá alakuló csákány, bontósugárrá alakuló kalapács (ha tudott volna egy elég erős áramforrást szerezni hozzá). Jayce minden alkotása messze felülmúlta a kortársaiét.\nSzinte mindent azonnal megértett, és nem fogta fel, hogy a társainak miért kellett annyit tanulniuk a számára egyértelmű dolgokat. Ezért szinte mindenki azt hitte, hogy Jayce öntelt és lenéző, és nem hajlandó lelassítani a kollégái kedvéért. Jayce egyre türelmetlenebb lett másokkal, és egyre kevesebb időt vesztegetett az illemszabályok betartására.\nCsak egyvalakivel találkozott, aki hozzá hasonlóan okos volt, és nem zavarta őt a fennhéjázása.\nAz illetőt Viktornak hívták.\nEgy kötelező fejlődés napi összejövetelen találkoztak, és hamar megtalálták a közös hangot, mert egyiküknek sem volt kedve ott lenni. Nem sokkal később közös munkába kezdtek. Viktor kitágította Jayce intellektuális látókörét, és megkérdőjelezte számos felvetését. Míg Jayce a sokoldalú technológia révén akarta segíteni az emberiséget, Viktor magát az emberiséget akarta kijavítani, például megszüntetni az emberi test sorvadását és a logikátlan előítéleteket. Folyamatosan vitatkoztak, de sosem személyeskedtek ilyenkor. Bár a módszereik nagyon eltérőek voltak, tudták, hogy a végcéljuk egy és ugyanaz. Ennél is fontosabb volt, hogy mindkettejüket kiközösítették a kollégáik: Viktort a szokatlan gondolkodása, Jayce-t pedig a faragatlan modora miatt.\nJayce és Viktor együtt egy mechanikus szerkezetet alkottak Piltover dokkmunkásai számára: ez megnövelte a használója erejét, de elég könnyű volt ahhoz, hogy a vízbe eső munkást ne húzza le a mélybe. Végül holtpontra jutottak a vitáik, amikor Viktor a szerkezet következő változatába egy vegyi implantátumot akart beépíteni, amely tízszeresére növeli a használó erejét, és megszünteti a fáradtságot és a félelmet, valamint képtelenné teszi a felettese parancsainak megtagadására. Míg Viktor szerint ez ragyogó módszer lenne az építési balesetek számának csökkentésére, Jayce erkölcstelennek tartotta a szabad akarat teljes semmibe vételét. Majdnem összeverekedtek az utolsó vitájukban, és Jayce jelentette Viktor találmányát az akadémia vezetésének, akik megfosztották Viktort a rangjától, és kizárták Piltover tudományos köreiből.\nViktor volt az egyetlen, akit Jayce a barátjának nevezhetett volna, így az elválásuk után ismét egyedül kezdett dolgozni. Egyre jobban elszigetelődött. Még türelmetlenebb lett másokkal szemben.\nAmíg Jayce magányosan kutatott tovább, a Giopara klán felfedezői egy nyers kék kristályt találtak a shurimai sivatag mélyén. Bár Jayce jelentkezett a kristály vizsgálatára (alig burkoltan célozva arra, hogy a többi tudós nem elég okos ahhoz, hogy bármilyen érdemi eredményre jusson), a Giopara klán afféle büntetésként jobb modorú kutatókat bízott meg a feladattal. Néhány hónappal később a tudósok egyhangúan kijelentették, hogy a kristály haszontalan. Egy energiáját vesztett kődarab. A klán csalódott vezetői végül átadták a kristályt Jayce-nek, feltételezve, hogy a különleges intelligenciája ellenére sem fog más eredményre jutni.\nÁm a kristály szinte beszélt Jayce-hez. Nem, több volt ennél: énekelt neki. Ösztönösen tudta, hogy a shurimai drágakő további titkokat rejteget.\nHónapokat töltött azzal, hogy minden létező tesztet elvégezzen a kristályon. Rögzítette egy mechanikus centrifugához; felhevítette és lefagyasztotta; bütykölte, megfigyelte, elméleteket alkotott, és rendszeresen csapkodta a fejét a réz pantográfjával. Jayce nem volt hozzászokva a kemény munkához. Ez az átkozott kristály volt az első dolog, amiért valódi szellemi erőfeszítést kellett tennie. Először érezte át, hogy mit érezhettek a kollégái, amikor próbáltak megoldani egy problémát, de a képességeik nem voltak elégségesek. Idegesítő volt. Igazságtalan volt.\nÉs valószínűleg sokkal, de sokkal jobban fájt, ha egy öntelt feltaláló állt melletted, aki leszólta minden egyes lépésedet.\nJayce azt is felismerte, hogy micsoda akarat kellett ahhoz, hogy az állandó sértegetései ellenére se hagyjanak fel munkájukkal a kollégái. Mindegyikük tovább kereste azt, ami Piltover lényegét adta: a fejlődést. Fedezzen fel új dolgokat. Jayce elhatározta magát: ha ők nem adták fel, ő sem fogja.\nÉs talán megpróbál kedvesebb lenni másokkal.\nTalán.\nJayce teljesen új megközelítést választott. Nem a kristály egészén fog kísérletezni, hanem egy kisebb szilánkon hajt végre invazív beavatkozásokat. Jayce lefaragott egy kis darabot a kristályból, és folyékony fémbe merítette. Amikor elektromosságot vezetett a folyékony fémbe, a töredék fülsiketítő bariton hangot adott aki, amelytől Jayce majdnem elveszítette a hallását. A kristály hőt kezdett sugározni, és olyan éles fénnyel világított, hogy Jayce alig látott valamit. Váratlan eredmény. Talán veszélyes. De előrelépés. Jayce önkéntelenül is végig mosolygott, ahogy egész éjjel, hajnalig folytatta a munkát.\nMásnap Jayce meglepetten látta, hogy régi barátja, Viktor áll ajtaja küszöbén. Viktor észlelte a kristályszilánk által kibocsátott óriási energiát, és egy ajánlatot tett neki.\nA piltoveri tudományos közösségből való kirúgása után Viktor egy titkos projekten kezdett dolgozni Zaunban. Rájött, hogyan tudná teljesíteni élete fő célját: a betegség, az éhezés és a gyűlölet megszüntetését. Ha Jayce csatlakozik hozzá, akkor ők ketten többre lennének képesek, mint Piltover vagy Zaun tudósai összesen, és megmenthetnék az egész emberiséget.\nJayce hallotta már ezt a beszédet Viktortól. Akkor sem tetszett neki az irány.\nViktor közölte Jayce-szel, hogy már csak egyetlen dologra van szüksége a Dicsőséges evolúció útjára indításához: egy olyan erőforrásra, mint Jayce kristálya. Jayce azt mondta Viktornak, hogy valójában inkább egy erkölcsi iránytűre lenne szüksége. Viktor már régen ráunt Jayce gorombaságára, ezért megragadta a kristályt, és leütötte vele egykori barátját. Jayce órákkal később tért magához, és látta, hogy Viktor elvitte a shurimai kristályt, de a kisebb szilánkkal nem foglalkozott.\nJayce tudta, hogy Viktor csak úgy szánhatta el magát ilyesmire, ha már nagyon közel járt a sikerhez. Nem tudta, hogy Viktor pontosan mit értett Dicsőséges evolúció alatt, de valószínűleg nem tartotta vele tiszteletben mások szabad akaratát. Jayce egy szempillantás alatt betette a szilánkot egy hatalmas, átalakuló kalapácsba. Az eszközt bontási munkákhoz tervezte, de félre kellett tennie, mert nem volt hozzá megfelelő erőforrása. Nem tudta, hogy Viktor hova vihette a kristályt, ám a hextech kalapács rezegni kezdett, és a megfelelő irányba húzta, de nem észak, dél, kelet vagy nyugat felé, hanem lefelé, Zaun irányába.\nA szilánk újra egyesülni akart a kristállyal, és egy raktárhoz vezette Jayce-t a csatornarendszer mélyén. Jayce a hatalmas épületben iszonyatos felfedezést tett. Több tucat holttest feküdt felnyitott koponyával, az agyuk pedig fémkatonákba lett áttelepítve, amelyek az immár pulzáló kristályra voltak kötve.\nEz volt Viktor Dicsőséges evolúciójának első lépése.\nJayce magabiztossága kezdett szétfoszlani, ahogy Viktorhoz közelített. Ő és Viktor gyakran vitatkoztak korábban, de ez sokkal súlyosabb helyzetnek tűnt. Jayce-ben felmerült, hogy talán meg kell ölnie egykori barátját.\nViktor nevét kiáltotta, és megrándult, ahogy a robothadsereg vigyázzba állt. Jayce megkérte őt, hogy gondolja át, mit művel, és nézze meg, milyen szörnyűséget alkotott. Ez az „evolúció” nem az a fejlődés volt, amiért fiatalkorukban dolgoztak. Még arra is hajlandó volt – Viktor legnagyobb meglepetésére –, hogy bocsánatot kérjen a lekezelő viselkedése miatt.\nViktor felsóhajtott. Csak két szóval válaszolt: – Öljétek meg.\nA gépek Jayce-re támadtak, elszakítva a drótokat, amelyek a kristályhoz kötötték őket. Jayce egy újabb érzést ismert meg: a pánikot. Szorosan megmarkolta a kalapácsot, és rájött, hogy korábban még sosem használta. Amikor az első gólem közel ért hozzá, Jayce meglendítette a kalapácsot. A szilánk energiája megsokszorozta az izmai erejét, és annyira felgyorsította a kalapácsot, hogy attól tartott, kirepül a kezéből.\nLesújtott a robotra, amely apró szilánkokra hullott. A többi robot egy pillanatig sem habozott a társuk pusztulása miatt, és Jayce-re rontottak, hogy leteperjék.\nJayce felmérte a mechanikus támadók alakzatát, és kiszámította, hogyan tudja a legnagyobb kárt okozni a lehető legkevesebb támadással. De nem volt sok értelme: lerohanták, mielőtt egyet is suhinthatott volna. Ahogy Jayce a földre zuhant a záporozó csapások alatt, meglátta Viktort, aki nem diadalmasan nézett rá, hanem szomorúan. Túljárt Jayce eszén, és biztosította az emberiség jövőjét, de mindennek nagy ára volt: fel kellett áldoznia régi barátja életét. Jayce eltűnt a fém végtagok tengerében.\nJayce életében először abbahagyta a gondolkodást, és csak a harcra koncentrált.\nA saját biztonságára ügyet sem vetve utolsó erejével kiszabadult Viktor robotjainak szorításából. A világító kristályhoz rohant, és a hextech kalapáccsal teljes erővel lesújtott rá.\nViktor rémülten felkiáltott, miközben a kristály szilánkokra tört, és óriási lökéshullám terítette le őket, a robothadsereg pedig élettelenül összeesett. A raktár alapjai is megremegtek, és Jayce alig tudott kimenekülni, mielőtt összeomlott az épület.\nViktor testét nem találták meg a romok között.\nPiltoverbe visszatérve Jayce beszámolt a klán vezetőinek Viktor ördögi tervéről. Jayce hamarosan Zaunban és Piltoverben is híressé vált. Gyorsan reagált a krízis idején, ezért közkedvelt figura lett (legalábbis azok körében, akik még nem találkoztak vele), és a Holnap védelmezőjeként kezdték emlegetni.\nJayce-t nem igazán érdekelte a piltoveriek szeretete, de a becenév tetszett neki. Tudta, hogy Viktor még él, és bosszúra éhes. Egy nap, talán hamarosan, Piltover nagy veszélynek lesz kitéve.\nJayce pedig meg fogja védeni."
    },
    "Jhin": {
        "name": "Jhin",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/087251eea63def0d4a457624b3cd5c36b8cb52d0-1215x717.jpg?accountingTag=LoL",
        "champ_url": "https://universe.leagueoflegends.com/hu_HU/champion/jhin/",
        "lore": "Ionia egész földjén alig akad olyan falu, ahol ne hallották volna az Aranydémon elfogásának meséjét. A könyörtelen szellem kiűzetését a mai napig ünneplik előadásokkal és versekkel.\nDe minden mítosz az igazság morzsáira épül, és az Aranydémon meséje mögötti igazság nem is állhatna távolabb a legendától.\nIonia déli hegyvidékét éveken át tartotta rettegésben a hírhedt teremtmény. Zhyun tartomány minden sarkából érkeztek a hírek, még Shon-Xan és Galrin felől is lehetett hallani róla, hogy egy szörnyeteg sorra mészárolja az utazókat, néha egész farmokat dúl fel, és groteszk műalkotásokat készít a tetemekből. Állig felfegyverzett milíciák kutatták át az erdőket, a városok démonvadászokat béreltek fel, a wuju mesterei rótták az utakat, de semmi sem fékezhette a szörnyeteg gyilkos indulatát.\nZhyun főtanácsa végső elkeseredésében Kushóhoz, a Kinkou rend nagymesteréhez folyamodott segítségért. A szellemi és anyagi világ közötti egyensúly felelőseként Kusho szakértője volt a démonűzésnek. Kusho kamasz fiával, Shennel, és fiatal tanítványával, Zeddel, titokban – nehogy a ravasz bestia gyanút fogjon – útnak indultak a tartomány felé. Felkeresték a gyilkosságoktól megtört számtalan családot, megvizsgálták a szörnyű tetthelyeket, kapcsolatot kerestek a bűntények között. Kusho hamarosan rádöbbent, hogy nem ők az elsők, akik megpróbálják levadászni a gyilkost, és egyre biztosabb volt abban, hogy ez nem csak egy egyszerű démon műve volt.\nNégy éven keresztül jártak az Aranydémon nyomában, a hosszas nyomozás pedig megváltoztatta a három férfit. Kusho híresen vörös üstöke fehérbe borult; a szellemes és humoros Shen elkomorult; Zed, Kusho templomának legígéretesebb tanonca pedig egyre nehezebben haladt a tanulmányaival. Mintha a démon tudta volna, hogy őt keresik, és a kudarcukból gerjedő gyötrelemben örömét lelte volna.\nAmikor végre felfedezte a mintát a gyilkosságokban, a nagymester ezeket a szavakat mondta: „Nem létezik jó és gonosz. Ember alkotta illúziók csupán, amelyek mindenki számára mást jelentenek.” Kusho át akarta adni másnak a nyomozást. Úgy hitte, nem egy démont kutatnak, hanem egy gonosz embert vagy vastayát, és ezek nem tartoztak a Kinkou rend fennhatósága alá. Ám Shen és Zed nem voltak hajlandók visszafordulni, miután ennyi áldozatot hoztak a gyilkos elfogásáért, és meggyőzték Kushót, hogy folytassák a vadászatot.\nA Lélekvirág fesztivál estéjén Kusho egy híres kalligráfus álcájában érkezett a Jyom-szorosba, hogy elvegyüljön a többi művész között. Azután várt. Shen és Zed egy gondosan előkészített csapdát helyeztek el, és végül szembe találták magukat gyűlölt ellenfelükkel. Kushónak igaza volt: az „Aranydémon” Zhyun utazószínházaival és operaelőadásaival járta a vidéket egyszerű díszletezőként, és a Khada Jhin nevet használta.\nMiután elfogták Jhint, az ifjú Zed azonnal végezni akart a gyáván lapító férfival, de Kusho az útjába állt. Emlékeztette tanítványait, hogy már így is túlléptek a hatáskörükön, Jhin kivégzése pedig csak rontana a helyzeten. Kusho aggódott amiatt, hogy ha köztudomásra jut Jhin emberi származása, az aláásná az ioniai kultúra alapját képező harmóniát és bizalmat, sőt talán még másokat is hasonló tettekre késztethet. Jhin tettei ellenére a nagymester úgy döntött, hogy a gyilkost életben hagyják, és a tuulai monostor börtönébe vetik.\nShen nem értett egyet apjával, de elfogadta érzelemmentes érvelését. Zedet felzaklatták és kísértették a borzalmak, amiknek szemtanúi volt, és képtelen volt megérteni, miért érdemel kegyelmet egy ilyen szörnyeteg. Azt beszélik, ekkor vert gyökeret a harag a szívében.\nJhin megőrizte titkait a tuulai börtönben, és csak keveset fedett fel magáról az évek során. Az őt őrző szerzetesek ugyanakkor megfigyelték, hogy gyorsan tanul, és számos művészetben, például a kovácsmesterség, a költészet és a tánc terén is jeleskedik. Ennek ellenére semmilyen módot nem találtak arra, hogy kigyógyítsák sötét képzeteiből. A monostor falain túl eközben Ionián úrrá lett a zűrzavar, ahogy a noxusi birodalom megszállta a területet, és háború gerjesztette egykor békés nemzetek vérszomját.\nJhint kiszabadították Tuulából nem sokkal a noxusi háború után – ez valószínűleg a konfliktus végén az Első hon hatalmáért egymással versengő szélsőséges elemek egyikének műve lehetett. Immár hozzáférése van a Kashuri-fegyvertár készleteihez, bár az továbbra is rejtély, hogy miként kerülhettek hozzá ilyen pusztító fegyverek, és hogy egyáltalán milyen kapcsolat köti őt Kashurihoz.\nAkárkik is titokzatos jótevői, szinte kimeríthetetlen forrásokkal látták el, és látszólag nem aggódnak Jhin egyre nagyobb volumenű „mutatványai” miatt. Mostanában Zed Yanlei rendjének tagjaira is rátámadt, jellegzetes stílusát pedig nemcsak Ionia számos régiójában, de a távoli Piltoverben és Zaunban is felismerni tömeggyilkosságok és orvgyilkosságok helyszínein.\nMintha egész Runaterra csak egy hatalmas vászon lenne Khada Jhin rémtettei, avagy művészete számára – és csak ő tudja, mi lesz a következő műve."
    },
    "Jinx": {
        "name": "Jinx",
        "region": "Zaun",
        "image_url": "https://cmsassets.rgpub.io/sanity/images/dsfx7636/universe/d0550188a6e83cb2e5def4a4a0bf8025baf57a0c-1215x717.jpg?accountingTag=LoL",
        "champ_url": "https://universe.leagueoflegends.com/hu_HU/champion/jinx/",
        "lore": "Amikor az emberek Jinxre néznek, általában egy állig felfegyverzett, őrült nőt látnak, de néhányan még emlékeznek a viszonylag ártatlan zauni kislányra – egy műszerészre, tele nagy ötletekkel, aki nem találta helyét az emberek között. Senki se tudja biztosan, hogyan vált ebből a kedves gyerekből felelőtlen, a rombolásról elhíresült és kiszámíthatatlan csínytevő. Az anarchiakeltés iránti páratlan tehetsége azonnal legendává tette, amint berobbant a piltoveri életbe.\nJinx először a piltoveri lakosok elleni anonim „csínytevéseivel” került be a köztudatba… és elsősorban azokat célozta meg, akik kapcsolatban álltak a gazdag kereskedőcégekkel. Ezek a csínyek a közepesen idegesítőektől a veszélyes bűncselekményekig terjedtek. A Fejlődés napján eltorlaszolta az utakat egy csordányi egzotikus állattal, amelyeket Mei gróf állatkertjéből szabadított ki. Kidekorálta a város ikonikus hídjait tüneményes és pusztító erejű lángcsapdákkal, hetekre megzavarva ezzel a kereskedelmet. Egyszer még a város utcatábláit is sikerült teljesen átrendeznie.\nBár az ismeretlen bajkeverő látszólag véletlenszerűen választotta ki a célpontjait, és az indítéka is szimpla káoszkeltésnek tűnt, a cselekedetei mindig arra szolgáltak, hogy leállítsák a város megszokott nyüzsgését.\nAz őrzők természetesen több bűnét is az alsó város vegyszerbandáinak tulajdonították. Jinx nem örült, hogy mások aratják le a babérokat tetteiért, ezért gondoskodott arról, hogy onnantól kezdve minden bűnténye helyszínén otthagyja a névjegyét. Elkezdtek keringeni a hírek a rejtélyes, kék hajú zauni lányról, aki vegyszerbombákat, cápafejű rakétavetőt és golyószórót hord magánál. A hatóságok csak legyintettek az ilyen képtelen történetekre. Hogyan tehetne szert egy egyszerű bűnöző ilyen erős fegyverekre?\nÚgy tűnt, hogy Jinx bombasztikus sorozata soha nem fog véget érni, a városi őrök pedig képtelenek voltak elkapni a tettest. Elkezdte élénk színű graffitivel megjelölni a pusztítása helyszíneit, és üzeneteket hagyott, amelyekkel kifejezetten a város seriffjének legújabb bűnüldözőjét, Vi-t gúnyolta.\nJinx hírneve egyre csak nőtt, Zaun népét pedig megosztotta a kérdés, hogy ő egy hős, aki kibabrál az arrogáns piltoveriekkel, vagy pedig egy veszélyes őrült, aki csak fokozza a két város közötti feszültséget.\nTöbb hónapnyi ámokfutás után Jinx lerántotta a leplet az eddigi legnagyobb tervéről. A védjegyévé vált neonpink színnel felfestett az Ekliptikus Trezor, Piltover egyik legbiztonságosabb kincstára falára egy igen előnytelen karikatúrát Vi-ról, és bejelentette a kincstár kirablására irányuló szándékát.\nPiltover és Zaun városát az ideges várakozás kerítette hatalmába, ahogy egyre közeledett a rablás beígért időpontja. A többség abban is kételkedett, hogy Jinxnek lesz bátorsága felbukkanni, és kockáztatni a szinte biztos bekasztlizást.\nA kitűzött napon Vi, Seriff Caitlyn és számos városi rendfenntartó várakozott a kincstár előtt, hogy csapdába ejtse Jinxet. Jinx azonban már napokkal ezelőtt becsempészte magát az épületbe egy túlméretezett pénzesládában. Amikor Vi meghallotta, hogy kitör odabent a káosz, tudta, hogy ismét kijátszották az őrzőket. Berontott a kincstárba, és az azt követő összecsapás füstölgő romokká változtatta az Ekliptikus Trezort. Jinx, a vidám bajkeverő pedig felszívódott.\nJinx továbbra is szabadon garázdálkodik, és állandó fejfájást okoz Piltover lakóinak. Számos utánzója akadt a vegyszerbandák között, és a tettei mindkét városban számos, az őrzők alkalmatlanságát hirdető szatirikus művet és új szófordulatokat ihlettek – bár eddig még senki se vette a bátorságot arra, hogy „Rózsaszín Álomnak” szólítsa Vi-t.\nNem világos, hogy mi Jinx végcélja, és hogy miért foglalkozik megszállottan Vi-jal, de egy dolog biztos: a bűntetteinek sora folytatódik, és egyre szemtelenebbé válik."
    },
    "Kai’sa": {
        "name": "Kai’sa",
        "region": "Az üresség",
        "image_url": "https://cmsassets.rgpub.io/sanity/images/dsfx7636/universe/33ac4d0acbbdb7f6d3b36520c0a78873052d271a-1920x1133.jpg?accountingTag=LoL",
        "champ_url": "https://universe.leagueoflegends.com/hu_HU/champion/kaisa/",
        "lore": "Talán az a legfigyelemreméltóbb, amit az Üresség rettenthetetlen vadászáról, Kai’Sa-ról el lehet mondani, hogy mennyire jelentéktelenül is indult az élete. Nem volt törzsi harcosok sarja, akiket nemzedékeken át vívott csaták edzettek, és nem is távoli országokból hívták el azért, hogy megküzdjön a Shurima alatt rejtőző kiismerhetetlen fenyegetéssel. Csak egy átlagos lány volt, akinek szerető szülei a kietlen, déli sivatagot nevezték otthonuknak. Ezen a helyen játszott napközben barátaival, és itt töltötte éjszakáit, álmában keresve helyét a világban.\nÉletének tizedik nyarán a fiatal lány, Kaisa sorsa örökre megváltozott. Ha idősebb lett volna, talán jobban feltűntek volna neki a falvakban kibontakozó események. Anyja minden nap arra kérte, hogy maradjon otthon, mert tartott az idegenektől, akik a környéket járva sarcot követeltek az alant megbúvó sötét erőknek. Kaisa és barátai nem hittek ebben, mígnem egy este rá nem leltek egy karámra, amelyben nomád pásztoroktól vásárolt áldozati kecskék pihentek. Kaisa fogta a kését, amelyet az apjától kapott nyolcadik születésnapjára, és köteléküket elvágva útnak eresztette az állatokat a közeli kanyon felé. Az egész ártatlan csínytevésnek tűnt, mígnem valami olyan történt, amire senki nem számított. Megremegett a föld, villámok cikáztak az égen, a gyerekek pedig menteni próbálták az életüket.\nAz Üresség felébredt. Egy óriási szakadék szelte ketté a kőzetet, amely bekebelezte Kaisa faluját minden lakójával együtt. Semmi más nem maradt utánuk, csak homok, amelyből éjfekete, csavart oszlopok meredtek elő.\nAmikor Kaisa magához tért, a föld alatt rekedve találta magát. Bénító félelem öntötte el, de még nem veszett el minden remény: meghallotta más túlélők bágyadt kiáltásait. Kétségbeesetten szólongatták egymást, mantraként ismételgetve a neveiket. Sajnos a harmadik napra már csak Kaisa hangja hallatszott. Barátai és családtagjai mind odavesztek. Egyedül volt a sötétségben.\nAmikor már úgy tűnt, hogy mindennek vége, megpillantotta a fényt.\nKövette lefelé.\nÚtközben csak csekély élelmet talált. A katasztrófa után maradt törmelék között elnyűtt vizes tömlőkre és rothadó barackokra lelt, amelyek megmentették az éhhaláltól. Végül azonban az éhséget ismét a félelem váltotta fel. Egy hatalmas barlangban találta magát, amelyben túlvilági, lilás fény derengett. A fényben meglátta, hogy már nincs egyedül.\nA mélyben izgága lények hemzsegtek. Az első, amely Kaisa felé vette az irányt, nagyjából akkora volt, mint ő. Kaisa két kézzel szorította kését, és készen állt arra, hogy megvédje magát. Az ürességszülött rémség a földre terítette, de Kaisa a pengéjét a lény lüktető szívébe döfte, majd mindketten a mélybe zuhantak.\nA lény látszólag halott volt, de természetellenes bőre a lány karjára tapadt. A sötét páncél bizsergett, de érintésre olyan kemény volt, mint az acél. Kaisa kése kettétört, miközben kétségbeesetten próbálta magáról eltávolítani. De amikor nagyobb szörnyek támadtak rá, pajzsként tudta használni a meneküléshez.\nHamarosan rájött, hogy a páncél kezd a részévé válni. A létért folytatott mindennapi küzdelme évekig húzódott, ez a második bőr pedig vele együtt nőtt, éppen úgy, ahogy elszántsága is.\nMost már nemcsak reménykedett, hanem volt egy terve is. Keményen harcolni. Életben maradni. Megtalálni a kiutat.\nAz ijedt kislányból egy félelmet nem ismerő túlélő, az áldozatból ragadozó vált. Közel egy évtizeden át élt két világ között, és megpróbálta azokat távol tartani egymástól. Az Ürességnek nemcsak Shurima elszórt falvaira, hanem egész Runaterrára fáj a foga. Kaisa nem hagyja, hogy ez megtörténjen.\nBár számtalan ürességbeli teremtményt mészárolt le, tisztában volt vele, hogy sokan rá is szörnyetegként fognak tekinteni azok közül, akiket védelmez. És valóban, neve legendává nőtte ki magát, a kárhozatra ítélt Ikáthia ősi borzalmainak visszhangjává vált.\nTöbbé már nem Kaisaként ismerték... hanem úgy, hogy Kai’Sa."
    },
    "Kalista": {
        "name": "Kalista",
        "region": "Árny-szigetek",
        "image_url": "https://cmsassets.rgpub.io/sanity/images/dsfx7636/universe/7c9c407e5fefbe90cf2cca88aef5410cac72f164-1215x717.jpg?accountingTag=LoL",
        "champ_url": "https://universe.leagueoflegends.com/hu_HU/champion/kalista/",
        "lore": "Életében Kalista büszke tábornok volt, egy olyan király unokahúga, akinek birodalmára ma már senki sem emlékszik. Szigorú erkölcsi kódex szerint élt, és rendületlen hűséggel szolgálta a trónt. A királynak számos ellensége volt, és amikor az egyikük orgyilkost fogadott, csak Kalista ébersége akadályozta meg a teljes katasztrófát.\nDe a király megmentésével azt sodorta veszélybe, akit az uralkodó a legjobban szeretett: az eltérített mérgezett penge a karján sebesítette meg a királynőt. A legnagyobb tudású papokat és sebészeket hívták az udvarba, de senki sem tudta kiűzni a mérget a királynő testéből. A bánattól sújtott uralkodó Kalistát bízta meg, hogy találjon gyógyírt a bajra. Távollétében Hecarim és a Vas Rendje őrizte a palotát.\nKalista messzi földekre utazott, sok tudóssal, remetével és varázslóval találkozott, de egyikük sem tudott segíteni neki. Végül hallott egy helyről, amelyet csillogó fehér köd véd a külvilágtól, és amelynek lakói ismerik az örök élet titkát. Hajóra szállt, remélve, hogy a legendás Áldott-szigeteken tudnak neki segíteni.\nA főváros, Helia őrzői látták, hogy Kalista önzetlenül cselekszik, ezért átengedték hajóját a ködön. Könyörögve kérte, hogy gyógyítsák meg a királynőt, és a város vezetői végül ebbe beleegyeztek. Sietniük kellett. Amíg a királynő élt, a legendás élet vize meggyógyíthatta őt. Kalista egy talizmánt kapott, amellyel később visszatérhetett Heliába, de figyelmeztették, hogy mással nem oszthatja meg ezt a tudást.\nSajnos mire Kalista visszatért a királyságba, a királynő már meghalt.\nA királyt őrület kerítette hatalmába, és a toronyba zárkózott felesége rothadó maradványaival. Amint értesült Kalista visszatértéről, tudni akarta, hogy mit tudott meg. A nő korábban sosem vallott kudarcot, ezért nehéz szívvel ismerte be, hogy a talált gyógyír már nem lehet hasznukra. A király nem hitt neki, és árulónak bélyegezte Kalistát, majd börtönbe vetette.\nHecarim győzte meg Kalistát, hogy vezesse el őket az Áldott-szigetekre, ahol az őrzők személyesen győzhetik meg a királyt, hogy már nem lehet segíteni a hitvesén. Így talán végre békére lelhetne, elfogadná, hogy a királynő végleg eltávozott, és végső nyugalomra helyezhetné. Kalista vonakodva bár, de beleegyezett ebbe.\nA király összegyűjtötte flottája leggyorsabb hajóit, és felkiáltott örömében, amikor megpillantotta Helia csillogó városát. Ott azonban a szigorú őrzők fogadták, akik nem akarták őt beengedni. A halál nem fordítható vissza, jelentették ki. A halál kijátszásával felborulna a világ természetes rendje.\nA király ettől dühbe gurult, és utasította Kalistát, hogy öljön meg mindenkit, aki ellenáll az akaratának. A nő nem engedelmeskedett, és kérte Hecarimot, hogy álljon mellé… aki erre válaszul hátba szúrta őt egy lándzsával.\nA Vas Rendjének tagjai a vezetőjük mellé álltak, és Kalista tucatnyi sebtől vérezve rogyott a földre. Gyilkos közelharc kezdődött, amikor a Kalistához hű katonák összecsaptak Hecarim lovagjaival, de végül győzött a túlerő. Ahogy a haldokló Kalista végignézte katonái elestét, utolsó leheletével bosszút esküdött…\nAmikor legközelebb kinyitotta a szemét, természetellenes mágia izzott benne. Nem tudta, hogy mi történt, de Helia városa a szépség torz paródiájává silányult, és az egész Áldott-szigeteket árnyak és sötétség lepték el, mindenfelé jajveszékelő szellemek kóvályogtak, örökké tartó élőholt létre ítélve.\nPróbálta megőrizni Hecarim árulásának töredezett képeit, de az évszázadok során lassan minden emlék elhalványult, és ma már csak a csillapíthatatlan bosszúszomj tombol Kalista átszúrt szívében. Lidérc lett belőle, ijesztő népmesei szereplő, akit általában a hasonló árulások áldozatai szólítanak magukhoz.\nEzek az elkeseredett emberek hajlandók megfizetni a szörnyű árat, és egybeolvadni a Bosszú Lándzsájával."
    },
    "Karma": {
        "name": "Karma",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/d55c76e8c8a67dd290192f51eaa0576d90dd0261-1215x717.jpg?accountingTag=LoL",
        "champ_url": "https://universe.leagueoflegends.com/hu_HU/champion/karma/",
        "lore": "Karma egy ősi ioniai lélek élő megtestesítője, aki spirituális jelzőtűzként szolgál népe egymást követő generációi számára. Legutóbb egy tizenkét éves, Darha nevű lány alakjában született újjá. A Shon-Xan északi hegyvidékein felcseperedő, konok és független kislány más életről álmodott, mint amit egyszerű szülőfaluja biztosíthatott számára.\nDarhát azonban egyszer csak különös, szeszélyes látomások kezdték gyötörni. Furcsa képek voltak ezek – emlékeknek tűntek, bár a lány biztos volt abban, hogy ilyesmik nem történhettek meg vele. Kezdetben még könnyedén elrejtette a problémát, a látomások azonban egyre jobban felerősödtek, olyannyira, hogy Darha végül már saját épelméjűségében is kételkedni kezdett.\nAmikor már azt hitte, egy kórkunyhóban kell leélnie az életét, szerzetescsapat érkezett a faluba. Egy Örök Oltár néven ismert helyről jöttek, ahol Karma, az isteni vezér néhány hónappal korábban elhunyt. A szerzetesek, akik az öregember reinkarnációjának keresésére indultak, úgy gondolták, hogy a vezér a falubeliek egyikeként öltött újra testet. Mindenkit próbára tettek, akivel csak találkoztak, de végül üres kézzel készültek távozni.\nAmikor elhaladtak a kórkunyhók mellett, az egyikből Darha rontott ki, és odarohant a csoporthoz, hogy megállítsa őket. Könnyek között számolt be nekik a látomásairól, hozzátéve, hogy a fejében kavargó mormogásból már ismerte a szerzetesek hangját.\nA jelek azonnal egyértelművé váltak előttük. Ez az ő Karmájuk volt. A látomásokat a régi életek okozták, amelyek áradva ömlöttek az új porhüvelybe.\nAbban a pillanatban Darha élete örökre megváltozott. Búcsút intett a világnak, amelyet ismert, és a szerzetesekkel tartott az Örök Oltárhoz, hogy tanulhasson tőlük. Az évek során megtanították neki, hogyan lépjen kapcsolatba ősi lelkével, valamint arra is, hogy hogyan kommunikáljon az ezernyi korábbi inkarnációval, amelyek mindegyike régmúlt idők bölcsességét visszhangozta. Karma mindig is a béke és a harmónia hírnöke volt, és azt hirdette, hogy minden gonosz cselekedet maga után vonja önmaga ellenhatását, így nincs szükség a megtorlásra.\nDarha azonban megkérdőjelezte ezeket az elveket, és ez akkor sem változott meg, amikor Karmává vált. A követői nem értették, mi történik. Hogyan lehetséges az, hogy Ionia szelleme, az Első hon legszentebb megtestesülése lakozik benne, mégis elutasítja legalapvetőbb filozófiáikat?\nEzen elvek legnagyobb próbatételére Ionia noxusi megszállásakor került sor. Ezrek vesztek oda a betörő ellenséges csapatok előrenyomulása során, és Karmának szembe kellett néznie a háború nyers valóságával. Érezte a lelkében kavargó hatalmas, pusztító erőt, és azon tűnődött, mire jó ez a hatalom, ha nem arra, hogy használják...\nA múlt hangjai arra biztatták, hogy maradjon az Örök Oltárnál, támogassa a népét, és hagyja, hogy elmúljanak a harcok. Ennek ellenére egy sokkal mélyebb igazság cselekvésre ösztönözte...\nKarma addig gyötrődött a két válasz között, amíg már nem bírta tovább. Az egyik noxusi parancsnokkal saját harci fregattjának fedélzetén szállt szembe, amikor is szabadjára engedte isteni haragját. Az egyetlen jól irányzott csapás helyett azonban egy szempillantás alatt az egész bárkát megsemmisítette a legénységgel együtt.\nBár az ioniaiak örvendeztek e kétségtelen siker felett, a szerzetesek úgy vélték, óriási hibát követett el. Felkavarta otthonuk spirituális harmóniáját, és szégyent hozott mindenkire, aki előtte a Karma nevet viselte. Mindemellett nemcsak saját halhatatlan lelkét mocskolta be, de az őt követőkét is. Könyörögtek neki, hogy ne okozzon több kárt senkinek, még ha ehhez egy teljes életet magányos meditációval és vezekléssel kell is töltenie.\nKarma felemelt kezével elhallgattatta őket. Bár még mindig hallotta a hangokat a fejében, Ionia szelleme vezette, amely a szívében lakozott... az Első hon pedig felébredt, és úgy döntött, megvédi magát. Nem tudta, hogy bátorsága vagy akaratereje miatt választotta-e őt az ősi szellem, de azt igen, hogy a harmóniáért időnként nagy árat kell fizetni. A világuk változóban volt, a valódi bölcsesség pedig nem a változás tagadását, hanem annak elfogadását jelentette.\nBár a Noxusszal vívott háborúnak már rég vége, Ioniában sokan akadnak még olyanok, akik az erőszakra örömmel felelnek erőszakkal, még a saját szomszédaikkal szemben is. Karma eltökélte, hogy akit csak lehet, a megvilágosodás útja felé terel: amikor csak lehet, a béke irányába, de szükség esetén a cselekedetek felé."
    },
    "Karthus": {
        "name": "Karthus",
        "region": "Árny-szigetek",
        "image_url": "https://cmsassets.rgpub.io/sanity/images/dsfx7636/universe/e0895a900b25fa6a017496fc3cbeee49262edc11-1215x717.jpg?accountingTag=LoL",
        "champ_url": "https://universe.leagueoflegends.com/hu_HU/champion/karthus/",
        "lore": "Karthus az elmúlás hírnöke, egy élőholt szellem, akinek kísérteties dala előrejelzi, hogy megjelenésével milyen borzalmak veszik majd kezdetüket. Az élők félnek az élőholt lét örökkévalóságától, de Karthus csak a szépséget és a tisztaságot látja benne, az élet és halál tökéletes egyvelegét. Ha Karthus elhagyja az Árny-szigeteket, a halál örömét akarja megmutatni a halandóknak az élőholt lét apostolaként.\nKarthus nagy szegénységbe született a noxusi főváros falain túl elterülő nyomortelepen. Anyja belehalt a szülésbe, így apjának egyedül kellett felnevelnie őt és három lánytestvérét. Egy omladozó, patkányokkal teli szegényházban tengették napjaikat több másik családdal együtt, esővizet ittak, és férgeket, rágcsálókat ettek. A gyerekek közül Karthus bizonyult a legjobb patkányvadásznak, és rendszeresen szállította a megrágott tetemeket a fazékba.\nA halál gyakori vendég volt Noxus nyomornegyedeiben, sokszor lehetett a szülők zokogására ébredni, akik álmukban meghalt gyermekeiket siratták. Karthus idővel megszerette ezt a gyászzenét, és megbűvölten nézte, ahogy Kindred számvetői újabb rovátkát véstek a pálcájukba, mielőtt magukkal vitték a tetemet. Éjszakánként Karthus a zsúfolt szobákban lopakodott, olyanok után kutatva, akiknek az élete egy hajszálon függött, és remélte, hogy elcsípheti a pillanatot, amikor a lelkük távozik a testükből. Éjszakai portyáin évekig nem járt sikerrel, mert nehéz volt megjósolni, hogy pontosan mikor hal meg valaki. Sokáig nem láthatta a halál pillanatát, amely végül az ő családjára is lecsapott.\nEbben a túlzsúfolt közegben gyakran törtek ki járványok, és amikor Karthus nővérei is elkapták a dögvészt, gondosan megfigyelte őket. Míg apjuk italba fojtotta bánatát, Karthus kötelességtudóan sürgölődött testvérei körül, akiket lassan felfalt a kór. Végignézte a haláltusájukat, és ahogy kihunyt a fény a szemükben, valami fennkölt kapcsolódást érzett. Látni akarta, hogy mi van a halálon túl, és meg akarta ismerni az örökkévalóság titkait. Amikor a számvetők eljöttek a testekért, Karthus utánuk ment a templomba, és kérdésekkel árasztotta el őket a halállal és rendjük működésével kapcsolatban. Létezhet valaki abban a pillanatban, amikor az élet véget ér, de a halál még nem kezdődik el? Ha ez az átmeneti állapot megragadható és megtartható, akkor egyesíthető az élet bölcsessége a halál tisztánlátásával?\nA számvetők gyorsan felismerték, hogy Karthusnak köztük a helye, és befogadták a rendbe. Először csak sírokat ásott és máglyákat épített, csak ezután kezdhetett részt venni a halottak begyűjtésében. Karthus minden nap Noxus utcáit járta a taligával, hogy összegyűjtse az elhunytakat. Gyászdalai hamarosan ismertté tették szerte Noxusban, olyan szívhez szólóan énekelt a halál szépségéről, és arról, hogy el kell fogadni, amit azon túl vár. Őszinte elégiái sok gyászoló családnak hoztak némi megnyugvást és békét. Idővel Karthus már magában a templomban dolgozott, ápolta a betegeket, és izgatottan várta a pillanatot, amikor a halál magával ragadja őket. Karthus minden beteggel elbeszélgetett, és átsegítette a lelküket a túlvilágra, miközben további tudást keresett a lassan üressé váló tekintetekben.\nIdővel azonban úgy ítélte meg, hogy a halandóktól már semmit sem tud tanulni, ezért magukhoz a holtakhoz kell fordulnia a kérdéseivel. A haldoklók nem tudták elmondani, mi vár odaát, de az elsuttogott pletykák és a gyerekek ijesztgetésére szolgáló mesék is beszéltek egy helyről, ahol a halál nem a véget jelentette: az Árny-szigetekről.\nKarthus magához vette a templom vagyonát, és a pénzből Bilgewaterbe utazott, a városba, amelyre állítólag rendszeresen lecsapott egy furcsa, fekete köd, hogy magával ragadja az élők lelkét, és egy távoli, elátkozott szigetre vigye őket. Egyetlen kapitány sem volt hajlandó elvinni őt az Árny-szigetekre, de némi keresgélés után talált egy részeges halászt, akinek tengernyi adóssága volt, és semmi vesztenivalója. A csónak hosszú napokon és éjszakákon át hasította a vizet, végül egy vihar egy olyan szigetre sodorta őket, amely semmilyen térképen nem szerepelt. A kísérteties vidéket göcsörtös fák és elhagyatott romok uralták, és mindenből szivárgott a fekete köd. A halász megrettent, és azonnal Bilgewater felé fordította a csónakot, de Karthus még időben kiugrott, és a partra gázolt. A rovásokkal teli számlálópálcájára támaszkodva büszkén elkezdte énekelni a dalt, amelyet a saját halálra írt, és szavait a jeges szél egyenesen a sziget szívébe sodorta.\nKarthus olyan erővel vágyott arra, hogy meghaladja a halandóságot, hogy amikor beterítette a fekete köd, elemésztette ugyan a testét és a lelkét, de nem pusztította el. Ehelyett átformálta, és Karthus testetlen szellemként született újjá a sziget vizében.\nKarthus azzá vált, ami mindig is lenni akart: az élet és a halál határán lebegő lény lett belőle. Ez az örökké tartó pillanat csodálattal töltötte el, a sziget nyomorult lakói pedig sorra gyűltek köré, hogy tanúi legyenek az átalakulásnak. Szenvedélye úgy vonzotta őket, ahogy a ragadozókat az óceánba hulló vér. Karthus végre eljutott oda, ahová valóban tartozott, azok közé, akik értették az élőholt lét nagyszerűségét. Lelkesebb volt, mint valaha, és azonnal vissza akart térni Valoran földjére, hogy megoszthassa adományát az élőkkel is, és megszabadítsa őket a halandó lét terheitől.\nKarthus megfordult, és a Fekete Köd egészen a halász csónakjáig repítette. A férfi az életéért könyörögve rogyott térdre előtte, Karthus pedig a halál áldásában részesítette őt, és véget vetve halandó léte szenvedéseinek, örökkévaló szellemként támasztotta fel újra, miközben fáradhatatlanul énekelte a távozó lelkeknek szóló gyászdalokat. A halász volt az első, akit a Halál Énekese felszabadított, de egyre többen követték, és Karthus hamarosan élőholt lidércek egész légiója felett rendelkezhetett. Megvilágosult érzékei számára az Árny-szigetek a fásult tétlenség földjének tűntek, amelynek lakói nem képesek igazán értékelni a halál áldását. Ő viszont készen állt arra, hogy az élők ellen vezesse a holtak seregét, elhozza az elmúlás gyönyörét a halandóknak, és az élőholt lét dicsőségében egyesítse az egész világot.\nKarthus lett az Árny-szigetek követe, az elmúlás hírnöke, akinek gyászénekei a halál dicsőségét hirdetik. Az általa megszabadított lelkek serege vele együtt énekel, így a kísérteties dalok a Fekete Ködön túl, Valoran temetőiben és kriptáiban is hallhatók a hideg estéken."
    },
    "Kassadin": {
        "name": "Kassadin",
        "region": "Az üresség",
        "image_url": "https://cmsassets.rgpub.io/sanity/images/dsfx7636/universe/9ddaf7680feaafa16f01dbc34743a5fc3e969e1d-1920x1080.jpg?accountingTag=LoL",
        "champ_url": "https://universe.leagueoflegends.com/hu_HU/champion/kassadin/",
        "lore": "Kassadin egyszerű kitaszítottként kezdte az életét. Kereskedők karavánjait kísérve járta a hatalmas Sai durva homokját, hogy távol tartsa a ragadozókat az értékes áruktól. Számos túrát élt túl a sivatagban, és csaliból egyre inkább vezetővé vált.\n\nAz idegeneknek, akik szolgálatai iránt érdeklődtek, gyakran gondjuk akadt a shurimai nyelvvel, így ekképpen keresték: Kas sai a dyn?, vagyis „akit ismer a sivatag”. Így Bel’zhun sikátoraiban és piacain Kassadinként kezdték emlegetni. Sok évet töltött szülőföldje ősi romjainak feltárásával, rendkívül gazdaggá téve munkaadóit. Saját kincsét viszont csak egy Zirima melletti ásatáson találta meg: beleszeretett egy nőbe, aki az egyik sivatagi törzshöz tartozott.\n\nKassadin feleségével és újszülött kislányával a délre fekvő sziklás kanyonokban telepedett le egy kis faluban. Munkája során olykor különösen értékes relikviákat kellett eljuttatnia néhány távoli megbízóhoz, így gyakran volt úton. De akárhova is ment, Kassadin mindig izgalmas mesékkel tért haza a határaikon túli világból.\n\nKassadin és karaván többi tagja a távoli Piltoverből való hazaútjuk során éppen egy oázisban itatták állataikat, amikor összetalálkoztak az első rémült, sivatagban botladozó túlélőkkel. A túlélők beszéltek nekik a katasztrófáról, amely elragadta otthonaikat, mintha maga az alvilág szája nyílt volna meg, hogy bekebelezze őket. Alig úszták meg élve.\n\nKassadin féltette családja biztonságát, ezért a többieket hátrahagyva szélsebes vágtázásba kezdett, csaknem teljesen kimerítve lovát. Amikor végre odaért arra a helyre, ahol egykor a faluja állt, már csak kavargó homokot és törmelékeket talált. Addig kotort a törmelékben, amíg keze már vérezni kezdett, miközben felesége és lánya nevét kiabálta. De válasz nem érkezett. Néhány nappal később, mikor társai utolérték, már csak egy összetört és kiüresedett embert találtak, aki a perzselő napsütésben zokogott.\n\nVisszavitték magukkal Zirimába, de Kassadin nem akart tovább menni. Évekig próbálta elfojtani bánatát, és közben szinte csavargóvá vált... mígnem egy nap hírek érkeztek a városba „a Prófétáról”.\n\nAz emberek föld alatti kimondhatatlan borzalmakról, és a nevükben tett áldozatokról suttogtak, amelynek hallatán Kassadin ereiben meghűlt a vér. Jól ismerte az ősi Ikáthia legendáit, és a pusztítást, amely azon az elátkozott helyen történt – ha az Ürességet szántszándékkal ismét Shurima ellen fordították, akkor valószínűleg az jelentette az egész falu halálát, és számtalan továbbiét is. Azt is tudta, hogy nem sokan tudnak szembeszállni vele, ha egyáltalán bárki.\n\nAbban a pillanatban Kassadin esküt tett arra, hogy bosszút áll feleségéért és lányáért, és megsemmisíti az álnok Prófétát, valamint a mélységből fakadó hatalmának forrását. Olyan ember volt, aki a legveszélyesebb helyeken is megtalálta a biztonságos útvonalakat, és elhatározta, hogy a Valoranban ismert legmisztikusabb és legezoterikusabb fegyverekkel szerelkezik fel, amelyek a zauniak találékonyságával és ioniai lélekgyógyászok áldásával voltak átitatva. Az antikvitások szakértőitől kezdve a közönséges csempészekig mindenkitől segítséget kért, hogy megszerezze, amit keresett. Sokan őrültnek tartották, és azt hitték, most látják utoljára élve öreg barátjukat – Kassadin csak köszönetét fejezte ki aggódásukért, majd búcsút intett nekik. Egyedül akart szembenézni az Ürességgel.\n\nVégül ellopta a hírhedt horoki alvilági pengét, a kardot, amelyhez a birodalom utolsó napjaiban ezer csaló vére tapadt. Érezte a penge élén a felejtés hideg vonzását, de nem törődött többé saját halandóságával, hiszen nem maradt veszteni valója régi életéből.\n\nÁlruhaként egy zarándok köpenyét öltötte magára, majd több mint egy évtizeddel azután, hogy utoljára a kietlen föld közelében járt volna, Ikáthia felé vette az irányt. Olyan helyeken ment, ahol senki más nem járt.\n\nMindenképp bosszút akart állni, még ha az az életébe is kerül."
    },
    "Katarina": {
        "name": "Katarina",
        "region": "Noxus",
        "image_url": "https://cmsassets.rgpub.io/sanity/images/dsfx7636/universe/0b61440f72501d55b2a1b02752b74c28680ee09d-1215x717.jpg?accountingTag=LoL",
        "champ_url": "https://universe.leagueoflegends.com/hu_HU/champion/katarina/",
        "lore": "Katarina Du Couteau Noxus egyik legtekintélyesebb nemesi családjába született, és kora fiatalságától kezdve a hatalmasok körében mozgott. Míg húga, Cassiopeia anyjuk zseniális politikai érzékét örökölte, Katarina az apja lánya volt: a ravasz Du Couteau tábornok vívni tanította, hogy ne nyers erővel, hanem kíméletlen pontossággal csapjon le a birodalom ellenségeire. Számos tanonccal rendelkező, szigorú oktató volt, akit hírhedten nehéz volt lenyűgözni.\nÍgy Katarina gyermekkorában (ha egyáltalán nevezhetjük annak) nem sok helye volt a gyengédségnek vagy a pihenésnek. Minden ébren töltött pillanatát azzal töltötte, hogy tökéletes fegyverré váljon, próbára téve kitartását, ügyességét és fájdalomtűrését. Mérgeket lopott a város legrosszabb hírű patikusaitól, amelyeket apró, ám egyre növekvő adagokban próbálta ki saját magán, miközben feljegyezte a hatásukat, és egyre ellenállóbbá vált velük szemben. Éjszaka, a figyelő tekinteteket elkerülve mászta meg a város legmagasabb tornyait.\nMindenképpen Noxus hasznára akart válni. Bizonyítani akarta rejtett képességeit a birodalom és a császár szolgálatában.\nElső megbízását apjától kapta a hadi táborban, a számtalan nyugati invázió egyikének estéjén. Az ellenséges sereg egyik tisztjét, egy alacsony származású senkiházit, Demetriust kellett megölnie.\nKatarina fel volt háborodva. Nem azért edzett egész életében, hogy egy sehonnai parasztra vesztegesse a tudását, aki a kardját is alig tudja megfogni! Nem érte be ennyivel. Katarina a kijelölt célpont helyett az ellenséges parancsnok sátrába lopózott, és álmában elvágta a férfi torkát. Hibátlanul kivitelezett merénylet volt. Biztosan gyors győzelmet és dicsőséget fog hozni Noxusnak. És apja büszke lesz rá.\nHajnalban a feldühödött Demetrius hamvakkal kente be arcát, és vérszomjas rohamot indított a noxusi tábor ellen. Több tucat noxusi katona veszett oda, köztük a tábornok személyes kísérete. Katarina apja is alig úszta meg élve.\nFéktelen dühre gerjedt, és még csak ránézni sem volt hajlandó lányára. Szégyent hozott rá és a családjuk nevére. Emlékeztette lányát, hogy a legnagyobb orgyilkosok nem keresik a dicsőséget. Nem várják el, hogy kitüntetett helyet foglalhassanak el mesterük jobbján.\nA megzavarodott Katarina egymagában nekiindult a vadonnak. Teljesíteni akarta eredeti küldetését. Demetriusnak az életével kellett fizetnie. Gondolatai mégis elkalandoztak. Képes lesz valaha megbocsátani saját magának? Hogy lehetett ilyen ostoba?\nAnnyira elmerült gondolataiban, hogy csak akkor vette észre támadóját, amikor az már majdnem kiszúrta a szemét.\nDu Couteau tábornok büntetésül egy másik tanítványát küldte a kudarcot vallott Katarina után: egy névtelen senkit valamelyik kisebb orgyilkos céhből. Bár saját patakzó vére elhomályosította a tekintetét, a hosszú évek kemény kiképzése nem volt hiábavaló, így egy pillanattal később már elő is kapta tőreit.\nHat órával később apja lába elé hajította Demetrius levágott fejét.\nBevallotta a tábornoknak, hogy először az ő fejét akarta venni, de kénytelen volt belátni, hogy apja jogosan rendelte el a halálát. Hiszen kudarcot vallott. Nem csak orgyilkosként vagy a lányaként, hanem noxusiként is.\nÉs a kudarcnak mindig következményei vannak. Végigfuttatta ujját a bal szeménél végighúzódó friss, mély vágáson, és azokra gondolt, akik az ő hibájából haltak meg.\nTudta, hogy kiesett apja kegyeiből, és sosem fogja visszanyerni bizalmát. Másokat fog a helyére emelni, csak hogy bosszantsa. Mégis megfogadta, hogy jóváteszi tettét. Képességeit a birodalom szolgálatába állítja, és azzá a baljós fegyverré válik, amelynek mindig is szánták."
    },
    "Kayle": {
        "name": "Kayle",
        "region": "Demacia",
        "image_url": "https://cmsassets.rgpub.io/sanity/images/dsfx7636/universe/e542dbab1925ff2d1fdddaf60a8412b6095ee316-1920x1149.jpg?accountingTag=LoL",
        "champ_url": "https://universe.leagueoflegends.com/hu_HU/champion/kayle/",
        "lore": "A Rúnaháborúk idején a Targon-hegy jelzőtűzként magasodott a sűrűsödő sötétség fölé; Kayle és ikertestvére, Morgana ebben a fényben születtek. A szüleik, Mihira és Kilam együtt vágtak neki a veszélyes hegy megmászásának, hogy megszerezzék az erőt, amellyel megvédhetik törzsüket a pusztulástól.\nMihira akkor sem fordult vissza, amikor kiderült, hogy gyermeket vár. A hegycsúcsra felérve az Igazság szelleme költözött a testébe, és egy lángoló kardot kapott, amelynek tüze fényesebb volt a napnál is.\nNem sokkal később megszülettek az ikrek. A néhány pillanattal idősebb lány, Kayle éppen olyan világos volt, mint amennyire Morgana sötét.\nMihira félelmetes harcossá vált, jóval erősebb lett bármely halandónál. Kilam rettegni kezdte felesége égből kapott hatalmát, amelynek fénye sok varázstudó ellenfelet vonzott magához. Úgy döntött, hogy nem teszi ki lányait a veszélynek, és a Hódító tengerén átkelve egy olyan településre menekítette őket, ahol állítólag maga a föld is védelmet nyújtott a mágia ellen.\nKilam új otthonukban nevelte az ikreket, akiknek vérmérséklete napról napra egyre jobban különbözött a másikétól. Kayle koraérett lány volt, és rendszeresen vitatkozott a település véneivel a szabályaik miatt. Bár nem emlékezett anyja képességeire, de tudta, hogy a törvények azért vannak, hogy biztonságban élhessenek. Bár apjuk nem szívesen beszélt róla, Kayle biztos volt abban, hogy Mihira egymaga vetett véget a Rúnaháborúknak egy távoli csatatéren, megmentve mindannyiukat.\nAz ikrek már a kamaszkorba léptek, amikor egy tűzcsóva hasított végig az égen. Egy mennyei tűzzel égő kard zuhant Kayle és testvére közé, ahol kettétört. Kilam döbbenten ismert rá Mihira fegyverére.\nKayle habozás nélkül felkapta a kard egyik felét, és azonnal tollas szárnyak nőttek ki a hátából. Morgana óvatosan követte a példáját. Kayle úgy érezte, hogy minden korábbinál közelebb került anyjához. Biztos volt benne, hogy a kard érkezése azt jelenti, hogy Mihira életben van, és szeretné, ha lányai azt az utat járnák, amelyet ő.\nA település lakói meg voltak győződve róla, hogy a testvérek a csillagok áldását viselik, és az a sorsuk, hogy megvédjék a nemrég alakult Demaciát a kívülállóktól. A szárnyas védelmezők a fény és az igazság jelképei lettek, és nagy tisztelet övezte őket. Kayle számos csatában vett részt az egyre gyarapodó haderő élén repülve, és az arra érdemesek fegyverét felruházta a saját lángja erejével... de idővel az igazság hajszolása kezdte teljesen felemészteni. Mindenhol belső és külső ellenségeket vélt felfedezni, így megalapította az igazságosztók rendjét, akik ugyanolyan elánnal üldözték a fosztogatókat és a lázadókat.\nCsak egyvalaki volt, akivel engedékenyebben bánt. Követői rosszallása ellenére Kayle megengedte Morganának, hogy újabb esélyt adjon azoknak, akik őszintén megbánták a bűneiket. Kayle pártfogoltja, Ronas nézte ezt a legkevésbé jó szemmel, ezért elhatározta, hogy megteszi, amire Kayle nem volt képes, és börtönbe zárja Morganát.\nA hazatérő Kayle-t lázongás és Ronas halálának híre fogadta. Dühében a város fölé repült, és megidézte az égi tüzet, hogy megtisztítsa vele a települést minden bűntől.\nMorgana kardját kivonva repült utána, hogy megállítsa. Ha Kayle valóban ki akarja irtani a sötétséget, amelyet a halandók szívében látott, akkor a húgával kell kezdenie a sort. Az égben cikázó testvérek iszonyatos csapásokat mértek egymásra, és közben több épületet romba döntöttek.\nA harcnak apjuk fájdalmas kiáltása vetett véget.\nKayle végignézte, ahogy Kilam a húga karjai közt halt meg, a várost aznap sújtó értelmetlen erőszak áldozatául esve. Ekkor kézbe vette anyja kardjának mindkét felét, és megesküdött, hogy többé nem fogják emberi érzelmek hátráltatni. Ahogy ismét az égbe szökkent, látni vélte a Targon-hegyet a távolban. A csúcsát vörösre festette a lenyugvó nap fénye.\nOtt lelt rá a tökéletes, égi világosságra. Anyja oldalán beteljesítette sorsát az Igazság szellemének örököseként.\nBár évszázadokkal korábban elhagyta Demaciát, Kayle legendája jelentős hatással volt a királyság kultúrájára és törvényeire. A szárnyas védelmező szobrai és ikonjai adnak erőt a katonáknak, amikor harcba indulnak, hogy fényt hozzanak az éjszakába, és elűzzenek minden árnyékot az országból.\nA viszály és káosz idején sokan reménykednek abban, hogy Kayle vissza fog térni hozzájuk... és legalább ilyen sokan imádkoznak azért, hogy ez a nap soha ne jöjjön el."
    },
    "Kayn": {
        "name": "Kayn",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/6513f8a9eb12f5a3c06601b0d75b8b05542b2296-1920x1134.jpg?accountingTag=LoL",
        "champ_url": "https://universe.leagueoflegends.com/hu_HU/champion/kayn/",
        "lore": "A noxusi születésű Shieda Kaynt több sorstársával együtt gyerekkatonának sorozták be. Ezt a kegyetlen gyakorlatot csak Boram Darkwill birodalmának legelvetemültebb parancsnokai alkalmazták. A Placidium Navori tartományban lezajlott katasztrofális kimenetelű csatát követően az invázió szándékosan kierőszakolt állóháborúvá vált. Ionia alapértéke, a részvét kihasználandó gyengeségnek számított, hiszen a harcosaik nem szívesen öltek meg olyanokat, akiket ártatlannak véltek. Így Kayn még alig bírta felemelni a kezébe adott pengét, amikor csatába küldték, és úgy tűnt, hogy az első bevetése egyben az utolsó is lesz.\nA Bahrl tartománya ellen indított támadás során a noxusi erők az Epool-folyó torkolatánál gyűltek össze. Kayn is tagja volt annak az előőrsnek, amely vonakodva szállt szembe a helyiekkel, akik rosszul szervezett csoportokban álltak ki megvédeni az otthonukat az újabb invázióval szemben. Miközben ifjú bajtársai sorra hullottak vagy szétszóródtak a csatatéren, Kayn egy csepp félelmet sem mutatott. Nehéz kardját eldobta, felkapott egy elejtett sarlót, és épp akkor fordult szembe a rémült ioniaiakkal, amikor a noxusi katonák oldalról rájuk özönlöttek.\nElképesztő vérontás vette kezdetét. A katonák gondolkodás nélkül lemészároltak gazdákat, vadászokat, még egy csapat vastayát is.\nKét nappal később, amikor az esetnek már a déli tartományokban is híre ment, az Árnyak rendje eljött megnézni a rémtett helyszínét. Vezetőjük, Zed tudta jól, hogy ennek a területnek taktikai szempontból nem volt semmi jelentősége. Ezt a mészárlást üzenetnek szánták. Noxus nem kegyelmez.\nA felvillanó acél csillanása ragadta meg a tekintetét. Egy alig tízéves forma gyerek feküdt a sárban, véres kis ökle elfehéredett az erőfeszítéstől, ahogy törött sarlóját az orgyilkosok mesterére emelte. A fiú szeme korát meghazudtoló fájdalomról árulkodott, miközben egy harcedzett katona égő dühe tükröződött benne. Ezt a szívósságot nem lehet tanulni. Zed meglátta ebben a gyermekben, ebben a hátrahagyott noxusi túlélőben azt a fegyvert, amely az őt halálba küldők veszte lehet. Az orgyilkos kinyújtotta a kezét, és az Árnyak rendjének új tagjaként üdvözölte Kaynt.\nA tanítványok hagyományosan évekig gyakoroltak egyetlen választott fegyverükkel, Kayn azonban az összes forgatásában mesterré képezte magát – neki ezek puszta eszközként szolgáltak, az igazi fegyver ő maga volt. A páncélt csak felesleges tehernek tartotta, szívesebben burkolózott az árnyakba, hogy gyorsan és láthatatlanul végezzen ellenfeleivel. Ezek a váratlan kivégzések félelmet keltettek azok szívében, akik szerencsés módon megkíméltettek.\nKayn hírnevével együtt gőgje is egyre nőtt. Szívből hitte, hogy egy napon az ereje még Zedét is túlszárnyalja majd.\nEz a tragikus büszkeség végső próbatétel elé állította Kaynt: meg kellett keresnie egy darkin fegyvert, amelyet nemrégiben ástak ki Noxusban, hogy megakadályozhassa annak bevetését Ionia kimerült védőivel szemben. Habozás nélkül elfogadta a kihívást, eszébe sem jutott megkérdezni, miért pont őt jelölték ki erre a feladatra. Míg bármelyik másik tanítvány elpusztította volna a Rhaast néven ismert élő kaszát, Kayn inkább megtartotta magának.\nAmint ujjai a fegyverre kulcsolódtak, a romlás azonnal megkezdte munkáját, és sorsdöntő küzdelem vette kezdetét. Rhaast régóta várt már a tökéletes gazdatestre, hogy a darkinokkal egyesülve elpusztíthassa a világot, Kayn azonban nem hagyta magát egykönnyen legyőzni. Győzedelmesen tért vissza Ioniába, abban a meggyőződésben, hogy Zed őt teszi majd meg az Árnyak rendjének új vezetőjévé."
    },
    "Kennen": {
        "name": "Kennen",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/84f760ba5344b243d0cb24a8ecd69eabb31e773f-1215x717.jpg?accountingTag=LoL",
        "champ_url": "https://universe.leagueoflegends.com/hu_HU/champion/kennen/",
        "lore": "A folyamatos átalakulásban lévő forrongó birodalom, Bandleváros nem volt megfelelő hely egy Kennenhez hasonló yordle-nek. Már évezredekkel ezelőtt elhagyta a szellemvilágot, harmónia és egyensúly után kutatva. Határtalan kíváncsisággal látott neki az anyagi világ felfedezésének, és pillanatok alatt hatalmas távolságokat járt be. Ionia azonban különösen vonzotta.\nAz Első honban olyan ősi háborúknak volt szemtanúja, amelyek mára feledésbe merültek, és látta, hogyan küzdenek a régió lakói az újjáépítéssel. Kennent lenyűgözték ezek az emberek, akik igyekeztek megtalálni az egyensúlyt maguk és az otthonuk számára. Az idő múlásával egyre ritkábban tért vissza Bandlevárosba, és inkább Ioniában tartózkodott, ahol a yordle-öket a szellemvilág lényeiként tisztelet övezte. Bár nem öregedett úgy, mint az anyagi világ teremtményei, Kennen kedvelte a halandókat, és generációkon át tanulmányozta őket. Tetszett neki, hogy törékeny voltuk ellenére is szorgalmasan védelmezik a szent egyensúlyt.\nIonia nyugalmát ennek ellenére veszély fenyegette. A szellemvilág gonosz lényei rossz szándékkal járták az országot. Kennen éveken át egyedül küzdött ellenük, és élvezte ezt a kihívást, végül azonban felismerte, hogy alig tesz valamit annak érdekében, hogy megszüntesse a támadások kiváltó okát: az egyensúlytalanságot. Rátalált egy újonnan alapított rendre, amelynek a tagjai a világok közötti egyensúly megteremtésére törekedtek, és alapos megfigyelés után megítélték, mit kell tenni az egyensúly helyreállítása érdekében.\nKinkou rendnek nevezték magukat.\nA távolságtartó Alkony szeme és a bosszúszomjas Árnyék ökle vezette rend felkeltette Kennen érdeklődését. Rájött, hogy hiányzik egy harmadik nézőpont a Kinkou rend vezetéséből. Egy konszenzusteremtő, aki megakadályozná, hogy a harcias Ököl elnyomja a befelé forduló Szemet, és hasonlóképpen nem hagyná, hogy az állandóan figyelő Szem megbénítsa az Öklöt.\nKennen felvetette, hogy a szellemvilág és az anyagi világ teremtményeként tökéletes döntőbíró lenne belőle. A rend elfogadta Kennen bölcsességét, így ő lett az első Vihar szíve a Kinkou rend történetében. Az Alkony szemével és az Árnyék öklével alkotott új triumvirátus tagjaként Kennen ítélte meg, hogyan lehet a legjobban megőrizni az egyensúlyt, és előzékenysége és diplomáciai érzéke révén sikeresen tartotta fenn a Kinkou rend harmóniáját.\nKennennek feltűnt, hogy a rend eltávolodott a néptől, mivel gyorsan, rejtélyes körülmények között, fellebbezési lehetőség nélkül hajtotta végre ítéleteit. A yordle ráébredt, hogy ebben is segíthet a Kinkou rendnek. Lenyűgöző sebessége és könyörülete ideálissá tette arra, hogy ő közölje a rend ítéleteit az érintettekkel. Korábban már látta, hogyan tartják a távolságot a maszkot viselő kinkouk az emberektől, és ügyelt rá, hogy levegye a maszkját, és kapcsolatot teremtsen azokkal, akiket meg akar védelmezni.\nAzonban Kennennek a Vihar szíveként volt egy másik, sokkal komolyabb oldala is. Az ő feladata volt a Nap követése, ezért ő kezelte a Kinkou rend ítéleteivel szembeni tiltakozásokat – nem mindig csak szóban.\nElőfordult, hogy az egyensúly ára az elkövető vére volt – Kennen dobócsillaga és az általa megidézett forgatagok kiválóan alkalmasak voltak az elégedetlenek elhallgattatására.\nA Kinkou rendre számos veszély leselkedett az évszázadok során, de egyikük sem volt olyan komoly, mint a noxusi invázió és annak utóhatásai. Amikor a noxusi birodalom megtámadta az Első hont, Kennen ellenezte, hogy csatlakozzanak az ellenálláshoz, annak ellenére, hogy a háború a Kinkou rend szétszakadásával fenyegetett. A rend legsötétebb órájában, miután egy Zed nevű volt tanítvány puccsot kísérelt meg, a yordle vette át az irányítást a rend fölött, mivel az új Alkony szeme, Shen nehezen boldogult a rend vezetésével. Kennen arra buzdította Mayymot, az Árnyék öklét, hogy tegye meg utódjának a lányát, Akalit, akit gyermekkora óta tanított.\nDe még ő sem tudta megakadályozni Akalit abban, hogy kilépjen a Kinkou rendből. A lány dühös volt amiatt, hogy a rend nem lépett fel Ionia ellenségeivel szemben.\nA közelmúltbeli események és az Ioniát káoszba taszító zavar és erőszak új korszaka próbára tették Kennent. Ám bármi történjék is, továbbra is védelmezi a kettészakadt Kinkou rendet, és Shen oldalán küzd az Első hon egyensúlyának megőrzéséért. Ne tévesszen meg Kennen apró termete – a vihar legnyugodtabb része a szíve, azonban ha rád emeli a tekintetét, egy pillanattal később az ereje is megérkezik."
    },
    "Kha'zix": {
        "name": "Kha'zix",
        "region": "Az üresség",
        "image_url": "https://cmsassets.rgpub.io/sanity/images/dsfx7636/universe_live/2d0ccab8e48ffc2daf3cfc0a9482c52601616ca7-1215x717.jpg?accountingTag=LoL",
        "champ_url": "https://universe.leagueoflegends.com/hu_HU/champion/khazix/",
        "lore": "Kha'Zix az Ürességből származó ragadozó, aki azért lopózott át a saját világából, hogy eleméssze Valoran legígéretesebb teremtményeit. Minden gyilkossággal magába szívja áldozatainak erejét és ezáltal egyre hatalmasabbá válik. Kha'Zix leginkább Rengar vérére szomjazik, őt tekinti egyetlen méltó vetélytársának.\n\nAmikor ebbe a világba érkezett, Kha'Zix gyenge volt és kiéhezett. Az elsőként elfogyasztott állatok túl aprók voltak ahhoz, hogy a vágyott ütemben erősödhessen tőlük. Kha'Zix figyelme ekkor a veszélyesebb prédák felé fordult, és az étvágyának kielégítése érdekében akár az életét is kockára tette. Minden egyes felfalt áldozatával egyre erősebb és gyorsabb ragadozóvá vált. Kha'Zix hamarosan végzetes agresszióval járta a mezőket, abban a hiszemben, hogy semmi nem állíthatja meg. Ám egy nap, amikor épp frissen leölt áldozatát ízlelgette, a vadászból préda lett. Acél és karmok elmosódott felvillanásával egy lény ráugrott a semmiből és a földhöz szegezte. Támadója az arcába üvöltött, miközben egyre szaggatta és marcangolta Kha'Zix testét. Először ontották a vérét e világon. Dühösen felordított és ellenfele szemébe karmolt, aki ettől meghátrált. Napnyugtától napkeltéig küzdöttek. Végül a két súlyosan sérült lény vonakodva abbahagyta a harcot. Amint a sebei begyógyultak, Kha'Zix égett a vágytól, hogy felfalhassa a lényt, amely versenyre tudott kelni az Üresség erejével. Megújult energiával vetette bele magát az újabb, erősebb préda utáni vadászatba. Egy nap Kha'Zix Rengar húsából lakmározik majd."
    },
    "Kindred": {
        "name": "Kindred",
        "region": "Runaterra",
        "image_url": "https://cmsassets.rgpub.io/sanity/images/dsfx7636/universe/2ac0d07605a4cb49058640a3477274f90003265f-1215x717.jpg?accountingTag=LoL",
        "champ_url": "https://universe.leagueoflegends.com/hu_HU/champion/kindred/",
        "lore": "Kindredben két önálló lélek lakozik, akik sosem válnak szét, és a halál két arcát testesítik meg. Bárány nyilai gyors és könyörületes elmúlást hoznak annak, aki elfogadja a sorsát. Farkas levadássza azokat, akik menekülnek a végzetük elől, és így a bestia borotvaéles fogai között éri utol őket a vég. Bár Kindred természetét Runaterra különböző tájain másként értelmezik, minden halandónak meg kell választania, hogy a halál melyik arcával néz szembe.\nKindred a nemlét fehér ölelése és a sötétség mindent széttépő agyara. A pásztor és a mészáros, a költő és a primitív állat: ők ketten egy lényt alkotnak. Ha valaki az élete végéhez ért, akkor nem a végítélet harsonái, hanem a zakatoló szív hangja csalja oda a vadászatra kész Kindredet. Aki bátran kiáll, és átadja magát az ezüstíjas Bárány nyilainak, annak gyors halál a jutalma. Aki ellenáll, az Farkas prédája lesz, és biztosan véres véget ér.\nAmióta Valoran népei ismerik a halált, Kindred fáradhatatlanul járja a világot. Azt mondják, hogy az igaz demaciaiak Bárányt és az ő nyilát választják, míg Noxus sötét sikátoraiban Farkas szokta űzni a prédáját. Freljord jeges földjén egyesek „megcsókolják a Farkast,” mielőtt harcba indulnának, így esküsznek, hogy ellenségeik vérével szentelik meg e mitikus lény hajszáját. A Lidércjárások után Bilgewater lakói összegyűlnek, hogy együtt ünnepeljék a túlélőket, és leróják kegyeletüket azok előtt, akiknek Bárány és Farkas hozta el a megváltó halált.\nAki ellenáll Kindrednek, az a természet rendjét tagadja meg. Eddig csak néhány elfajzott teremtmény volt képes elkerülni őt. Az ilyen természetellenes menekülés nem hoz megnyugvást, csupán éber rémálomba taszít. Kindred türelemmel várja azokat, akik az élőholt lét zsákutcájában toporognak az Árny-szigeteken, mivel tudja, hogy előbb vagy utóbb Bárány nyila vagy Farkas agyarai megszabadítják őket.\nAz örökkévalóság vadászairól tanúskodó, legrégebbi emlék a két ősi maszk, amelyeket ismeretlenek hagytak egy rég elfeledett nép temetkezési helyén. Bárány és Farkas a mai napig együtt vadásznak Kindredként."
    },
    "Kled": {
        "name": "Kled",
        "region": "Noxus",
        "image_url": "https://cmsassets.rgpub.io/sanity/images/dsfx7636/universe/cf210d9c39fbc4728ca6c75233d8a9e7682db74d-1215x717.jpg?accountingTag=LoL",
        "champ_url": "https://universe.leagueoflegends.com/hu_HU/champion/kled/",
        "lore": "A népmesei hősről, Kledről szóló történetek egészen Noxus alapításáig vezethetők vissza, de talán annál is régebbiek. Különösen népszerű a közkatonák körében, amit a tisztek egyre aggasztóbbnak találnak, mivel egész hadtestek esküsznek rá hogy harcoltak Kled oldalán.\nHihetetlen történetek, mint „A nagy huszár győzelme”, „A főtábornok-marsallhadnagy visszatérése” és „A hegyi admirális” szólnak arról, hogy a noxusi légiók valaha indított összes hadjáratában részt vett, az idők során minden létező katonai rendfokozatot megszerzett már, és soha nem hátrált meg egy csata elől sem. A túlzó és ellentmondó részletek folyton változnak, de a lényeg sohasem: Kled megbízhatatlan gyíkja, Skaarl hátán lovagol a csatába, hogy megvédje, ami az övé... és elvegye azt, ami még nem az.\nA zsémbes lovag valójában teljesen máshonnan származik: Bandlevárosból. Yordle létére a büszke noxii törzsekkel telepedett le a Rúnaháborúk után, és azóta sem bánta meg a döntését.\nKledet legkorábban az első drugne-i csatáról írt történelmi feljegyzések említik meg. A kietlen vidék poros hegyei között Zaavan tábornok légiója egy barbár horda elől menekült. Két korábbi csatában alulmaradtak, így kezdett megbomlani a fegyelem. Kénytelenek voltak hátrahagyni az ellátmányukat, a legközelebbi helyőrség pedig egyheti járásra volt. A makulátlan páncélban feszítő Zaavant katonái jólléte helyett az foglalkoztatta, hogy milyen politikai következményekre számíthat hazatérve, ezért körkörös védelmet rendelt el, amíg átgondolja a helyzetet.\nAhogy a nap felkelt, Kled magányos alakja tűnt fel a domb tetején, egy sivatagi drakalopsz hátán lovagolva. A harcos fegyvere rozsdás volt, a páncélja viseltes, a ruhája rongyos, de egyetlen megmaradt szeméből engesztelhetetlen düh sugárzott.\nÜvöltve felszólította a barbár hordát, hogy tűnjenek el a földjéről, vagy elpusztítja őket. Válaszra sem várva megsarkantyúzta hátasát, és kiabálva rohamra indult. A tábornokuk tettein felháborodott éhes és elkeseredett noxusi katonák dühét lángra lobbantotta a yordle őrült merészsége. Kled után eredtek, aki áttörte az ellenfél frontvonalát.\nEzzel kezdetét vette az északi sztyeppéken valaha vívott legvéresebb közelharc. Az ellentámadás kezdeti lendületét megtörte a barbárok magaslatról indított nyílzápora, de Kled rendíthetetlenül harcolt azután is, hogy a drakalopsz ledobta a hátáról és elmenekült. Úgy tűnt, hogy mindig a csata sűrűjében van, és sorra vágta le az ellenfeleit, kirúgta a fogukat vagy akár arcon is harapta őket. Egyre gyűltek a hullák Kled körül, akinek ruháit teljesen átitatta a vér. Egyre hangosabb kihívásokat és válogatottabb sértéseket harsogott. Látható volt, hogy kivételes harcos, aki inkább meghal, mintsem hogy meghátráljon.\nNemcsak a gyávaság, hanem a bátorság is ragadós lehet. Máskor talán feladták volna a harcot a noxusiak, hogy életüket mentve meneküljenek, de Kled példáját követve kitartottak.\nMég a drakalopsz is visszatért, megrohamozva a barbárok hátvédjét, vicsorogva, karmolva törve utat gazdája felé. Kled ismét hátasa nyergében ülve gyilkos szélvészként söpört végig a barbárokon, akik ezt látván menekülőre fogták.\nA hatalmas noxusi veszteségek miatt Drugne nem nevezhető valódi győzelemnek, de sikerült addig kitartaniuk, amíg a Halhatatlan Bástya erősítést küldött a légió megsegítésére. A háborúskodás egy további évtizeden át tartott, amíg a barbár törzsfők letették a fegyvert. Haderejük hozzáadódott Noxuséhoz, és az elkövetkező évszázadokban a birodalom Drugne földjéről indította a Dalamor és az észak elleni hadjáratait.\nSem Zaavan tábornok teste, sem az elegáns páncélja nem kerültek elő.\nAz azóta eltelt időben a birodalom számos légiója találkozott hasonló módon Kleddel. Azt beszélik, hogy mindig a noxusiak nyomában jár, hogy hadizsákmányt és földeket szerezzen. A légiók nyomában mindig megjelennek a humoros táblák, amelyek azt hirdetik a meghódított területeken, hogy ez „Kled földje”."
    },
    "Kog'maw": {
        "name": "Kog'maw",
        "region": "Az üresség",
        "image_url": "https://cmsassets.rgpub.io/sanity/images/dsfx7636/universe/a1c2d280e545046c1587ec1a9bddc7561af55c55-1215x717.jpg?accountingTag=LoL",
        "champ_url": "https://universe.leagueoflegends.com/hu_HU/champion/kogmaw/",
        "lore": "Malzahar, a próféta Ikáthiában született újjá, és az őt odavezető hang onnantól fogva mélyen befészkelte magát az elméjébe. Ez a belső hang rettentő feladatot rótt Malzaharra, és bár nem kínozta őt többé, a makacs hívás maga egy percre sem szűnt meg. Ugyanez a halovány, baljós jelzés csalt Runaterra földjére egy ocsmány szörnyet is, amely sikeresen átjutott a számára felfoghatatlan határvonalon – kitágítva a repedést olyan világok között, amelyeknek sosem lett volna szabad találkozniuk. Kog'Maw Ikáthia kísérteties romjai között jelent meg Valoran földjén, és mérhetetlen kíváncsisággal nézett körül. A szikra, amely Runaterrára vonzotta, tovább hajtotta őt Malzahar felé. Emellett arra is ösztönözte, hogy megismerje új környezetét, miközben rémületet keltett mindenfelé, ahol csak megfordult.\nKog'Maw megrészegült Runaterra lenyűgöző színeitől és illataitól, és a számára ismert egyetlen módon kezdte felfedezni ezt a különös világot: felfalt mindent, ami felkeltette az érdeklődését. Először csak a növény- és állatvilág képviselőit kóstolta végig. A kiszáradt Viharsíkságra érve azonban egy nomád törzsre bukkant. Kog'Maw látszólag a fizika összes ismert szabályát felrúgva falta fel a nomádokat és az eléje gördített akadályokat, saját tömegének többszörösét tüntetve el a bendőjében. A leghiggadtabb áldozatoknak talán volt ideje kiokoskodni, hogy mindez savas emésztőnedveinek köszönhető, mivel az elcsöppenő nyála mély lyukakat égetett a földbe. Ennek a felismerésnek azonban nem örülhettek sokáig. De a vad zabálás sem enyhítette Kog'Maw éhségét. Továbbra is mindent elpusztít, ami az útjába kerül, miközben kitartóan közelít Malzahar felé. Senki sem tudja, mi fog történni, ha egyszer találkoznak."
    },
    "K’sante": {
        "name": "K’sante",
        "region": "Shurima",
        "image_url": "https://cmsassets.rgpub.io/sanity/images/dsfx7636/universe/2f7e81a667a238ce3649d8bd47152df60e7a5c55-1920x1080.jpg?accountingTag=LoL",
        "champ_url": "https://universe.leagueoflegends.com/hu_HU/champion/ksante/",
        "lore": "K’Sante szülőföldje történelmének bűvöletében nőtt fel. A vacsoraasztalnál édesapja mesélt neki őseikről, akik bátran fegyvert ragadtak a Felemelkedettek zsarnoksága ellen. Édesanyja elbeszéléseiből megismerhette a félelmetes bestiákat, amelyeket Nazumah alapítói győztek le, ahogy Shurimán átkelve dél felé indultak, és végül a legértékesebb sivatagi kincsre akadtak: egy dübörgő vízesésekkel és erdőkkel borított hegyekkel tarkított, állatokban gazdag vidékre. A kevély Felemelkedettek befolyása nem ért el idáig, ezért megalapították Nazumah szabad köztársaságát. K’Sante csak úgy itta a szavaikat, és megesküdött, hogy ő lesz Nazumah legnagyobb harcos-vadásza, a mesék hőseihez méltó bajnok, aki nemzedékeken át fogja vezetni népét.\nK’Sante két évtizeden át képezte magát különböző harcművészetek tanítómestereivel. Azonban a szüleitől megtanult valamit, ami ennél is fontosabb volt: hogy tisztelje Nazumah ellenségeit, a kíméletlen ragadozókat és hódítókat, akik a városállam erőforrásaira áhítoztak. Emlékeztették rá, hogy pusztán nyers erővel nem tudnák megőrizni a köztársaság függetlenségét. K’Sante sok időt töltött Nazumah bölcseivel is, akiktől megtanulta, hogy a félelmetes szörnyek elejtéséből szerzett alapanyagokat miként használták fel az öt évszázada prosperáló állam fejlett fegyvereinek és infrastruktúrájának készítéséhez.\nKorai vadászatain K’Sante számos bajtársra lelt, de a legszorosabb barátság egy marrowmarki fiatalemberhez, Tope-hoz fűzte. Míg K’Sante közelharcban volt félelmetes ellenfél, Tope a távolsági fegyverekre szakosodott. Remek párost alkottak, a kőmedve falkákkal, a shakkal fosztogatókkal és még a xer’sai támadásokkal is könnyen elbántak. És ahogy egyre jobb csapatot alkottak, egyre közelebb kerültek egymáshoz is.\nK’Sante egy csillagfényes estén bevallotta Tope-nak, hogy a barátságnál többet érez iránta. Amikor kiderült, hogy Tope viszonozza az érzelmeit, ölelésben és csókban forrtak össze. Ahogy egymásra találtak a csillagok alatt, úgy érezték, minden rendben lesz.\nDe a sors másként akarta.\nKét Felemelkedett, Azir császár és a mágus Xerath kíméletlen háborút vívott a Shurima feletti irányításért, és ehhez mindketten rettenetes szörnyszülötteket állítottak csatasorba. Nazumah felderítői észrevették, hogy az egyik ilyen lény (egy hatalmas, félig oroszlán, félig kobra szörnyeteg) elkóborolt a fő seregtől, és rettegésben tart egy közeli szavannás területet. Amikor a város vezetői segítséget kértek a szörny megöléséhez, K’Sante és Tope habozás nélkül jelentkezett.\nAz első próbálkozásuk alkalmával a lény olyan képességekről tett tanúbizonyságot, amilyenekkel együk sem találkozott korábban. A teljes testét páncél borította, amely a szemük előtt forrt össze minden támadás után. Még vérző sebet sem tudtak rajta ejteni, és üres kézzel kellett elmenekülniük a kobra-oroszlán barlangjából, amely így továbbra is szabadon garázdálkodhatott.\nEzért újra és újra próbálkoztak.\nK’Sante mindeközben egyre ingerültebbé vált. Ahhoz, hogy Nazumah legjobb vadásza legyen, muszáj volt elejtenie ezt a bestiát. Semmi más nem számított. Éjt nappallá téve edzett, abban a hitben, hogy Tope megérti mindezt.\nTope mindeközben alaposan tanulmányozta a lényt. Stratégiákat vázolt fel K’Sante előtt, aki csak némán bólogatott, ahogy két kísérlet között számtalan gyakorlóbábun kísérleteztek. Tope kezdte megkérdőjelezni, hogy képesek-e ők ketten egyedül legyőzni a szörnyet.\nLegnagyobb sikerüket akkor érték el, amikor levágták a kobra-oroszlán páncéljának egy darabját. Tope örömmel fogadta a fejleményt, és azt bizonygatta, hogy külső segítséggel még többre mennének.\nK’Sante azonban forrt a dühtől. Kezdte saját feladatának tekinteni a kobra-oroszlán legyőzését, és a lény halálán kívül minden mást kudarcként élt meg. A hősök, akikről gyerekként annyit halott, sosem veszítettek a csatában. Ezért K’Sante sem engedhette meg ezt magának, különösen mivel ez az ő harcává vált, egy lehetőséggé, hogy bizonyítson. Hajlandó volt kipróbálni Tope ötleteit (amelyek persze sosem működtek), és erre most Tope azzal jön, hogy ők ketten nem elég erősek? K’Sante nem volt hajlandó belenyugodni ebbe. Kezdte úgy érezni, hogy Tope csak visszahúzza őt, és haszontalannak nevezte a stratégiáit.\nA megbántott Tope azzal vágott vissza, hogy az értelmetlen gyakorlás sem jobb: K’Sante egykor csodálatra méltó eltökéltsége öncélú makacssággá vált.\nA kobra-oroszlán elleni újabb és újabb harcok után egyre elkeseredettebbek és dühösebbek lettek a vitáik, amíg egy idő után már szóba sem álltak egymással. Végül úgy döntöttek, az lesz a legjobb, ha elválnak az útjaik.\nA következő évben K’Sante makacsul edzett tovább, egyedül. Érzékelhető eredményeket ért el, de a haladás nem egyenlő a győzelemmel. Idővel arra a lesújtó következtetésre jutott, hogy az erő önmagában nem elég. Segítségre volt szüksége.\nK’Sante összeszedte bátorságát, és felkereste Tope otthonát, ahol megtudta, hogy korábbi partnere időközben visszatért Marrowmarkba. Helyette Tope nagynénje fogadta, aki a távozni készülő K’Sante kezébe nyomta Tope naplóját, amelyet K’Santénak hagyott hátra, hogy segítse őt a szörny elleni harcban.\nK’Sante csak úgy falta a naplót. Fokozatosan felismert egy mintázatot a hibáikban, és amikor a kobra-oroszlánról szóló jegyzetekhez ért, megdöbbentő elmélet fogadta. Tope úgy vélte, hogy a lény egy bakkáj, egy sikertelen Felemelkedés eredménye. Elmélete szerint a leggonoszabb mágiától sem visszariadó Xerath shurimai állatokat vetett alá a Felemelkedés rítusának. K’Sante számos ötletet kapott a bakkáj megöléséhez, amelyek többsége soha nem fordult volna meg a fejében. Estére készen állt a tervvel, hogyan próbálhatná ki Tope elméleteit kisebb szörnyeken.\nAhogy egyre jobb vadásszá vált, K’Sante rájött, hogy a büszkesége tévútra vezette őt. Jobban tisztelte az ellenfelet, mint a partnerét, akinek az ötleteit csak fél szívvel támogatta. Idővel képes volt elfogadni saját hibáit és továbblépni. Hálás volt az együtt töltött időért, de ideje volt a saját útját járnia, újdonsült bölcsességével felvértezve.\nK’Sante hajnalhasadáskor közelítette meg a kobra-oroszlán barlangját. Minden mozdulatot kiszámított, minden támadást elkerült, és azonnal kihasznált a szörny minden hibáját. A napkeltéből napnyugta lett. A fegyverei összetörtek, a testét sebek borították, de rendületlenül kitartott. Amikor végre kimerült a szörny, K’Santénak lehetősége nyílt kipróbálni Tope egyik elméletét, és Nazumah egyik vízesésénél sarokba szorította ellenfelelét. A természetes víz ereje meglágyította a kobra-oroszlán páncélját, és K’Sante bevihette a végzetes csapást.\nA holtfáradt K’Sante sikerrel járt, és nem a teljesítményére volt büszke, hanem az addig megtett útra.\nA visszatérő K’Santét Nazumah-szerte hősként ünnepelték. A hagyományt követve a lény testét átadta a tudósoknak tanulmányozásra, csak a páncélja néhány darabját tartotta meg, hogy tökéletesítse velük ntofo fegyvereit. Ezek immár átvették a páncél önjavító képességét, így amikor kemény külső rétegük összetört, K’Sante pengeként forgathatta őket, amíg össze nem forrtak újra. Végső simításként mindkét ntofóra felvéste a kobra-oroszlánt ábrázoló szimbólumot Tope naplójából. Bár közös történetük véget ért, K’Sante tudta, hogy nem egyedül aratott diadalt.\nK’Santét ma már Nazumah büszkeségeként emlegetik. De ha a köztársaság legnagyobb vezetőjévé akar válni, nem hagyhatja, hogy a büszkeség még egyszer elhomályosítsa az ítélőképességét. A Felemelkedettek jelentette fenyegetés miatt otthona jövője bizonytalanná vált. Ám ha Azir vagy Xerath úgy döntene, hogy dél felé indul, K’Sante készen áll a fogadásukra."
    },
    "Leblanc": {
        "name": "Leblanc",
        "region": "Noxus",
        "image_url": "https://cmsassets.rgpub.io/sanity/images/dsfx7636/universe/77ad3202bc6d32f9c03eba63a7ad14e4383bb5b7-1215x717.jpg?accountingTag=LoL",
        "champ_url": "https://universe.leagueoflegends.com/hu_HU/champion/leblanc/",
        "lore": "LeBlanc a Fekete Rózsa úrnője, akinek valódi kiléte éppoly rejtelmes, mint az őt övező szóbeszédek, és éppoly illékony, mint az illúziók, amelyeket magára ölt. A hosszú évszázadok szemfényvesztései és csalárdságai után talán már ő maga sem tudja, hogy kicsoda valójában…\n\nA Fekete Rózsa rendje jóval Noxus megalapítása előtt jött létre, és a színfalak mögül fondorlatosan hálózza be a gazdagok és a hatalmasok körét. Bár a rend tagjainak többsége sosem szerez tudomást az úrnő valódi kilétéről, sokan rábukkannak a sápadt varázslónőről szóló legendára, aki segítő kezet nyújtott a megtört barbár törzseknek a Vaslidérc elleni harcukban a darkinok által feldúlt földön. A szörnyeteg nevét ma is félelemtől reszketve suttogják: Mordekaiser.\n\nA varázslónő a lidérc bizalmas köréhez tartozott, mielőtt elárulta urát, elvágva őt hatalma forrásától, a Halhatatlan Bástyától, amely rémálomba illő birodalmának központja volt. A barbárok nekiláttak, hogy felépítsék saját birodalmukat a bástya árnyékában, ám nem is sejtették, hogy annak sötét erői még mindig szabadon ólálkodtak. A sápadt varázslónő az illúziók mestere volt. Leghatalmasabb trükkjével elrejtette Noxus lakóinak szeme elől az államuk szívében szunnyadó sötét erőt. A Rúnaháborúk idején aztán teljesen eltűnt a történelem lapjairól.\n\nA Fekete Rózsa ma azok céljait szolgálja, akik képesek efféle mágiát használni. A tagok többsége varázshatalom nélküli nemes, akiket a csodákról hallott szóbeszéd vonzott a társasághoz. Őket bábként irányítják, és kíméletlenül kihasználják. A legmagasabb rangú katonai parancsnok is csak szolgája lehet a szekta igazi vezetőinek, akik ádáz harcot vívnak egymással a hatalomért Noxus határain innen és túl.\nLeBlanc évszázadok óta dolgozik tanácsadóként idegen országok magas rangú méltóságai mellett. Illúziói révén egyszerre több helyen is jelen lehet, hogy a rendet káosszá változtassa. Minden generáció születésével új pletykák kelnek szárnyra egy új úrnő érkezéséről... de vajon melyik az ő „igazi” arca? Ha megszólal, a saját hangján teszi? És vajon milyen árat kér a szívességeiért?\nLegutóbb Boram Darkwill kapott választ erre a kérdésre. Bár a Fekete Rózsa segítette a trónra, nem vette figyelembe a gondosan összeválogatott tanácsadók szavait, ezért LeBlanc drasztikus lépésre szánta el magát. LeBlanc manipulációi nyomán egy ifjú nemes, Jericho Swain felfedte a szekta törekvéseit, és a legfontosabb összeesküvők között LeBlancot is kivégezték... legalábbis látszólag. Később azonban személyesen kereste fel Darkwillt, akin addigra eluralkodott az üldözési mániája, és rettegett a saját végzete gondolatától.\n\nLeBlanc az örök élet ígéretével férkőzött a bizalmába, és bár egyre erősebbé tette Darkwillt, megmérgezte az elméjét. A császár uralma alatt a noxusiak erő iránti tisztelete baljós kultusszá vált, és LeBlanc gondoskodott arról, hogy Swain legendás karrierje véget érjen Ionia harcmezőin.\n\nÁm Swain teljesen váratlanul cselekedett: a Halhatatlan Bástyában rejtőző tiltott mágiát használva megdöntötte Darkwill uralmát, és átvette Noxus irányítását. Az új Legfőbb Tábornokot nem érdekelte a saját öröksége, csakis a birodalom dicsősége... és az ilyen embert nehéz tévútra vezetni. LeBlanc kénytelen volt belátni, hogy hosszú évszázadok után talán méltó ellenfélre akadt.\n\nTetteivel számtalanszor sodorta Runaterrát a totális háború szélére. A Freljordban, a Targon-hegyen és a shurimai sivatagok mélyén vívott harcok közepette ismét terjedni kezdett a legsötétebb mágia, és egyre közelebb kígyózik Noxus határaihoz. Nem tudni, hogy LeBlanc ugyanaz a sápadt varázslónő-e, aki elárulta a Vaslidércet, vagy csupán üres tükörképeinek egyike, de annyi bizonyos, hogy az ereje ősi forrásból táplálkozik.\n\nA Fekete Rózsa még nem bontott szirmot."
    },
    "Lee sin": {
        "name": "Lee sin",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/dd13baac33f9d14817a84fc280974caeb64a5dce-1215x717.jpg?accountingTag=LoL",
        "champ_url": "https://universe.leagueoflegends.com/hu_HU/champion/leesin/",
        "lore": "Az Ioniában tisztelt számos szellem között nincs legendásabb a sárkányénál. Egyesek szerint a rombolást testesíti meg, mások viszont épp az újjászületés szimbólumát látják benne. Kevesen tudhatnak biztosat, és még kevesebben képesek megzabolázni a sárkány szellemét, de más e téren senki sincs, aki ezt Lee Sinhez hasonló tökéletességgel tenné.\nMég kisfiúként érkezett a Shojin kolostorba, és azt állította, hogy a sárkány kiválasztotta őt erejének őrzőjévé. Az idősebb szerzetesek valóban látták megvillanni ezt a tüzet a tehetséges gyermekben, akinek ugyanakkor vakmerő gőgjét is érzékelték, és tartottak az ennek nyomában ólálkodó pusztítástól. Ezzel együtt óvatosan bár, de tanítványul fogadták – bár míg a többiek egyre haladtak előre, rá folyamatosan csak a mosogatást és a padlósúrolást bízták.\nLee Sin egyre türelmetlenebb lett. Ő a sorsát akarta beteljesíteni, és nem a házimunkára vesztegetni az időt.\nBelopózott a titkos levéltárba, ahol a szellemvilág megidézéséről szóló, ősi írásokra bukkant, majd úgy döntött, egy harci edzésen megcsillogtatja újonnan szerzett tudását. Egy pimasz, vad rúgással szabadjára engedte a sárkány dühét, és megbénította tanult oktatóját. A szégyentől sújtott, gőgje miatt száműzött ifjú útnak indult, hogy vezekeljen.\nÉvek teltek el. Lee Sin messzire vándorolt, távoli helyekre jutott el, és jó szívvel segített mindazoknak, akiknek szüksége volt rá. Végül Freljordba ért, és itt találkozott Udyrral, a vademberrel, aki meg tudta idézni hazája ősi természeti szellemeit. Az úgynevezett Lélekvándor keményen küzdött a benne háborgó erők megzabolázásáért, és Lee Sin elgondolkodott, hogy a sárkány irányítása vajon lehetséges-e egyáltalán. A két, spirituális útmutatásra szoruló férfi szövetséget kötött, és Lee Sin hívta Udyrt, hogy tartson vele a hazafelé vezető útján.\nA párost mélyen felkavarta a hír, hogy a noxusi birodalom megszállta és elfoglalta Ioniát. A szerzetesek minden tartományból visszatértek Hiranába, a magasan a hegyekben rejtőző, szent kolostor védelmére.\nLee Sin és Udyr már az ostromra ért oda. A noxusi katonák betörtek Hirana nagy csarnokába. Udyr nekiindult, hogy belevesse magát a küzdelembe, Lee Sin azonban megtorpant, látva egykori társait és tanítóit, amint az ellenség kardja által vesznek el. Hirana és Shojin bölcsessége, Ionia ősi kultúrája mind a megsemmisülés határán állt.\nNem maradt más választása, megidézte hát a sárkány szellemét.\nA testét beborító lángvihar megperzselte a bőrét és kiégette a szemét. Ősi, vad erővel átitatott támadásai nyaktörő ütések és gyors rúgások fergetegével tizedelték a megszállókat, és a zabolázhatatlan szellem minden csapással egyre fényesebben és forróbban lángolt.\nA szerzetesek végül győzedelmeskedtek, de Lee Sin irtózatos erejével porig rombolta a kolostort, ő pedig örökre elveszítette a látását. Végül a vak sötétségben megértette, hogy egyetlen halandó sem hajthatja maradéktalanul az uralma alá a sárkány szellemének hatalmas erejét. A reménytelenségtől és a fájdalomtól porig sújtottan kendőt kötött világtalan szeme elé, és elindult, hogy lebotorkáljon a hegyi ösvényen.\nDe a túlélő mesterek útját állták. Miután minden hatalomvágyat hátrahagyott, tanítványuk, az egykori tékozló fiú készen állt arra, hogy új életet kezdjen. Bár korábbi gőgös viselkedését nem felejtették el, a szerzetesek bűnbocsánatot ajánlottak neki: hiszen a sárkány dühe kétségtelenül halálos és kiszámíthatatlan, a legalázatosabb és legrátermettebb halandók azonban időről időre igába hajthatják tüzes erejét.\nA hálás Lee Sin a szerzetesekkel maradt, hogy segédkezzen a kolostor újjáépítésében, és miután a munkát elvégezték, a Lélekvándor pedig visszatért Freljordba, Lee Sin teljes mértékben a megvilágosodásért folytatott kutatásnak szentelte magát.\nA Noxusszal vívott háború vége óta eltelt években a saját, Ionia történetében betöltött szerepén meditált. Lee Sin tudja, hogy hazájának megpróbáltatásai még nem értek véget, így folyamatosan tökéletesítenie kell a tudását, és meg kell tanulnia irányítani a benne égő sárkánytüzet, hogy bármilyen ellenséggel bátran szembeszállhasson."
    },
    "Leona": {
        "name": "Leona",
        "region": "Targon",
        "image_url": "https://cmsassets.rgpub.io/sanity/images/dsfx7636/universe/bd31d8599bfa6d1a64e1a6ecde13548356ea525c-1215x717.jpg?accountingTag=LoL",
        "champ_url": "https://universe.leagueoflegends.com/hu_HU/champion/leona/",
        "lore": ""
    },
    "Lillia": {
        "name": "Lillia",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/582b71a9d168d66687558c98d0140a571fe6332c-1920x1133.jpg?accountingTag=LoL",
        "champ_url": "https://universe.leagueoflegends.com/hu_HU/champion/lillia/",
        "lore": "Ioniában a mágia a földbe ivódott. Az erdők tele vannak élettel, és maguk a fák majdnem olyan sokféle színben pompáznak, mint ahány levelük van. Megérintették őket a lelkek birodalmának csodái.\nDe létezik egy rejtett erdő, amelyet egy másik fajta mágia éltet. Egy kert, amelynek közepén egy fa áll, virágaiban az emberiség álmai virulnak.\nAz Álmodó Fa a Fűzisten magjából hajtott ki, amely Omikayalan ősi lugasa fölé magasodott. A mag a Fűzisten tragikus pusztulása után sodródott el, mígnem gyökeret vert a ma Feledés kertjeként ismert helyen. Ivern, a Zöld barát gondozása mellett az Álmodó Fa megerősödött – ahogy korábban Omikayalan számos leszármazottja is –, és minden álommal teli bimbó kivirágzásakor az emberiség vágyainak varázsát terjesztette.\nLillia akkor született, amikor a fa saját álmaival teli bimbója a földre esett, mielőtt kivirágozhatott volna. Korábban erre még sosem volt példa. Lillia, fején a virágbimbóval, egy esetlen, őzikeszerű teremtménnyé fejlődött. Egyedüli társasága szülőfája volt, és az álmok, amelyek minden éjjel a kertben lebegtek.\nLillia segített gondozni a bimbókat, és általuk megismerte az emberiséget. A megpillantott emberek és helyek által megbűvölve minden ébren töltött percében átélte az érzelmek és vágyak kavalkádját, amelyet a halandók csak akkor látnak, ha lecsukják a szemüket.\nÍgy Lillia nem csak az álmokkal, hanem az álmodókkal is törődött. Mindegyiket, akik ilyen csodálatosakat álmodtak, egy új barátnak tartotta, és minden vágya az volt, hogy egy napon megismerhesse őket. Lillia annyira szerette volna ezt, hogy saját vágyai is megjelentek a fán bimbó formájában.\nDe amikor Lillia végre találkozott az emberekkel, az egyáltalán nem olyan volt, mint egy ismerős álom. Inkább az ébredésre hasonlított.\nValami történt a Lillia erdején kívüli világban. A háború tűzként terjedt a birodalomban, és idővel egyre kevesebb álom ért el a kertbe. A fa beteg lett, és bogokkal fertőződött meg. Sötétség szivárgott a törzsére tekeredő göcsörtökből.\nLillia minden tőle telhetőt megtett, hogy ápolja szülőfáját és a bimbókban megmaradt álmokat, de a kert rövid időn belül annyira legyengült, hogy végül beszivárgott az erőszak. Az egyik éjjel harcosok törtek be az erdőbe, és egészen az Álmodó Fáig üldöztek egy magányos alakot. Egyetlen eltévesztett kardsuhintás következtében a Lillia álmait tartalmazó ág hangos puffanással a földre hullott.\nLillia pánikba esett, így alvásra kényszerítette a betolakodókat, akiket egyáltalán nem ilyennek ismert meg az álmokból.\nRettentően féltek; inkább tűntek kuszának, mint ragyogónak. Olyanok voltak, mint a bogok...\nDe ahogyan a harcosok aludtak és Lillia sírt, egy álom bukkant elő az üldözött, magányos alakból. Gyengén a földön fekvő törött ág felé lebegett, és a gally bimbójába költözött.\nLillia felemelte. Érezte az álmot. Suttogott neki, nyugtatgatta, és a bimbó egyre fényesebben kezdett ragyogni, ahogy Lillia is. A fején lévő bimbó kinyílt, és a mágia ragyogó pollen formájában kavargott körülötte. Abban a pillanatban, a lehetőségek és a csodák örvényében Lillia is kivirágzott, amíg egy tüsszentéssel útjára nem engedte a mágiát a környező erdőbe.\nAz emberek egyenként felébredtek, és nem emlékeztek rá, hogy miért mentek oda, vagy hogy mit tettek. Egyikőjük sem vette észre a fa mögött rejtőző félénk őzikét. Lillia megkönnyebbülten nézte, ahogyan az emberek elmennek. Még mindig fura gubancoknak látta őket, de már tudta, hogy rejtőzik bennük egy kis fény is.\nÉs ha az álmaik nem jönnek a fához, neki kell elvinnie a fát hozzájuk.\nFelvette az ágat a földről, elhagyta a kertet, és belépett az emberek világába. Abba a világba, amelyet mindig is meg akart ismerni, de most jobban tartott tőle, mint bármi mástól. Annyira különbözött attól, amit ő ismerni vélt.\nA tekintetek elől rejtőzve Lillia segít az emberek álmainak megszületésében. Bepillantást nyújt az embereknek abba, hogy mi válhatna belőlük, és hogy mi rejtőzik a gubancaik alatt. Ahogy az embereknek segít felismerni legnagyobb vágyaikat, Lillia a sajátját is valóra váltja. A fején levő bimbó virágzik, ahogyan öröm tölti el.\nLehet, hogy a sötétség megpróbálja újra ellepni Ioniát, de az csak egy maszk, amely alatt ott ragyog az ismerős remény. Lillia csak úgy segíthet felszámolni a bogokat, ha a világba kimerészkedve magán is bátorságot vesz."
    },
    "Lissandra": {
        "name": "Lissandra",
        "region": "Freljord",
        "image_url": "https://cmsassets.rgpub.io/sanity/images/dsfx7636/universe/7f1fa446e45698fa9b6b69c3005871d049293197-1215x717.jpg?accountingTag=LoL",
        "champ_url": "https://universe.leagueoflegends.com/hu_HU/champion/lissandra/",
        "lore": ""
    },
    "Lucian": {
        "name": "Lucian",
        "region": "Runaterra",
        "image_url": "https://cmsassets.rgpub.io/sanity/images/dsfx7636/universe_live/5a752c276c2b99c1a0bee1c1f81ea0bc156fd589-1215x717.jpg?accountingTag=LoL",
        "champ_url": "https://universe.leagueoflegends.com/hu_HU/champion/lucian/",
        "lore": ""
    },
    "Lulu": {
        "name": "Lulu",
        "region": "Bandleváros",
        "image_url": "https://cmsassets.rgpub.io/sanity/images/dsfx7636/universe/8cadd76b5624b8dab1cafbdfe04ee285197dd594-1215x717.jpg?accountingTag=LoL",
        "champ_url": "https://universe.leagueoflegends.com/hu_HU/champion/lulu/",
        "lore": "Lulu mindig is gondoskodó és mélyen együttérző természetű yordle volt, aki folyton saját szeszélyes álomvilága és a valóság között egyensúlyozott. Egy napon, amikor épp az anyagi világban barangolt, rábukkant valamire, ami első látásra egy törött szárnyú madárnak tűnt. Ahogy odaszaladt, hogy segítsen, a madár hirtelen apró, csintalan szellemmé változott. Mielőtt Lulu észbe kaphatott volna, a tündér elmarta tőle a vándorbotját, és elinalt. Lulu kuncogva eredt a nyomába.\nA kis szellem mélyen az erdőbe vezette. Átkeltek sziklákon és farönkök alatt, és buja növényzettel benőtt, ősi kőköröket hagytak maguk mögött. Azután a tündér eltűnt egy vízesés mögötti barlangban, Lulu pedig követte. A lény ott vibrált előtte, mindig egy karnyújtásnyinál alig nagyobb távolságra.\nEgyre mélyebbre jutottak. Ahogy Lulu a tekergőző gyökerek és világító gombák között kúszott-botorkált, észre se vette, hogy valahol átléptek a szellemvilágba. A környezet egyre furcsább lett, és minden a feje tetejére állt: fent és lent, előre és hátra, nagy és kicsi felcserélődtek.\nVégül, egy örökkévalóságnak tűnő idő után Lulu utolérte a tündért, akit, mint megtudta, Pixnek hívtak.\nApró ujjainak egyetlen csettintésével Pix csavart pálcává változtatta az egyszerű vándorbotot, majd visszadobta Lulunak. A pálca leveleket hajtott, és kivirágzott, Lulunak pedig elakadt a lélegzete örömében. Így kezdődött az ő örök barátságuk, amely a csintalan mókázásból és a természet szeretetéből fakadt.\nPix vezette el őt a Tisztásra.\nBandleváros, Lulu otthona különös, varázslatos, minden észérvet meghazudtoló hely volt, ahol az idő elvesztette jelentőségét, és az anyagi világ természeti törvényei sem mindig érvényesültek. A Tisztás azonban túltett rajta a furcsaság terén – már jóval a yordle nép megjelenése előtt is létezett, és még az sem kizárt, hogy maga Bandleváros is innen nőtte ki magát. Ez a nyers, ősi mágiával átitatott hely olyannyira rejtve maradt, hogy még egyetlen yordle sem bukkant rá… egészen mostanáig.\nLulu varázsereje itt hatalmasra nőtt. Örömteli nevetéssel fedezte fel, hogy kedve szerint alakíthatja környezetét, és ő maga is olyan alakot ölthet, amilyet csak akar. Nyughatatlan képzelőerejének összes szüleményét életre kelthette.\nLulu nem tudta eldönteni, hogy Pix vajon azért hozta-e ide, mert rokon léleknek gondolta, és egyszerűen játszótársra vágyott, vagy a Tisztásnak valamilyen magasabb cél érdekében volt szüksége rá, azt azonban érezte, hogy ő első látásra beleszeretett ebbe a helybe. Az élete ettől kezdve csak a végtelen alkotásról és játékról szólt, és Lulu hamarosan minden egyébről megfeledkezett.\nAmikor végül visszatért az emlékezete, úgy érezte, mintha álomból ébredne.\nÚjra ott találta magát az anyagi valóságban, és nem tudta, hogy egyetlen nap telt-e el vagy ezer év. Nagy örömére és meglepetésére azt tapasztalta, hogy újonnan nyert erejének egy része megmaradt, és így a kis dolgokat naggyá változtathatta, tetszés szerint varázsolhatott a színekkel, és egyik pillanatról a másikra álmot bocsáthatott más teremtményekre. Pix nem tudta megunni, ahogy Lulu pálcájának egyetlen intésével a leghatalmasabb szörnyetegeket is apró, összezavarodott békákká vagy mókusokká változtatta.\nEzzel együtt Lulunak hamarosan hiányozni kezdett a Tisztás. Eldöntötte, hogy visszamegy, de rá kellett döbbennie, hogy nem emlékszik az oda vezető útra. Pix nem segített, azt állította, ő is elfelejtette már, de meglehet, hogy igazából még nem akart visszatérni.\nMindez nem akadályozta meg Lulut abban, hogy nekivágjon. Biztos volt benne, hogy a Tisztásra vezető út folyton változik, tehát nincs rossz választás. Így egyszerűen elindult egy irányba, ahogy épp a kedve tartotta, és képes volt látszólag hajmeresztő kalandokba is belekeveredni egy kis móka kedvéért. Kalandozásai során számos vidéket bejárt, és mindenfelé mágia, marakodás és malőrök kísérték útját.\nDemaciában kiszabadított egy csapat gyereket az unalmas történelemóra rabságából, és egy közeli rétre vezette őket. Játékos mókázásának az lett a vége, hogy mérges gombává változtatta őket egy teljes holdciklusra, mialatt a kétségbeesett szülők és a helyi polgárőrség hiába kutatott utánuk. Nem épp úgy alakultak a dolgok, ahogy Lulu akarta, de attól még jól szórakozott. Amikor a gyerekek végre hazakerültek, és beszámoltak a történtekről, persze senki nem hitt nekik.\nFreljord határvidékén Lulu úgy gondolta, vicces lenne, ha két, egymással hadban álló törzs fegyverei az összecsapás pillanatában virágokká változnának, ami, mondani sem kell, teljes káoszhoz és értetlenséghez vezetett. Nemrégiben Ioniában tévedt el, ahol boldogan játszadozott Qaelin ragyogó, örökké nyíló virágai között, és vicces csínyeket követett el az Árnyak rendjének megzavarodott tanítványai ellen, akik szerinte túl komolyan veszik magukat.\nMíg Lulu folyamatosan a Tisztás után vágyódik és kutat, töretlenül boldog, hiszen minden nap új lehetőségeket jelent a kalandra és a mókára.\nArra is ráébredt, hogy a Tisztás egy darabját mindig a szívében hordja, bármerre is jár."
    },
    "Lux": {
        "name": "Lux",
        "region": "Demacia",
        "image_url": "https://cmsassets.rgpub.io/sanity/images/dsfx7636/universe/7dae022eb3726b7b351cf90ad8351731907229a1-1215x717.jpg?accountingTag=LoL",
        "champ_url": "https://universe.leagueoflegends.com/hu_HU/champion/lux/",
        "lore": "Luxanna – bár jobban szereti, ha Luxnak hívják – a demaciai Ezüsttóvárán nevelkedett idősebb testvérével, Garennel együtt. A köztiszteletnek örvendő Koronaőr család leszármazottjaiként születtek, amely hosszú generációk óta szolgált Demacia királyainak védelmezőjeként. Még azelőtt, hogy Lux megszületett volna, nagyapjuk megmentette a király életét a Viharszirtnél vívott csatában, nagynénjüket, Tiannát pedig kinevezték a Rettenthetetlen Előőrs elit alakulatának parancsnokává.\nGaren buzgón vetette bele magát a család által ráhagyott szerepbe – szinte még gyerek volt, amikor csatlakozott a hadsereghez. Luxnak bátyja távollétében segítenie kellett volna a család birtokainak kezelésében, ám már egészen fiatal korában sem volt ínyére ez a feladat. Arra vágyott, hogy fedezhesse a világot, és lássa, mi minden vár még rá Demacia falain kívül. Szinte bálványozta Garent, de közben lázadozott ellene, amiért bátyja azt akarta, hogy tegye félre saját törekvéseit.\nSzámos mester igyekezett felkészíteni őt a Koronaőr család tagjaként rá váró kötelezettségek ellátására, ám Lux minduntalan megkérdőjelezte a tanaikat, és inkább új szemléletmódok felderítésével foglalatoskodott, és olyan tudásra szomjazott, amelyek messze meghaladták tanárai felkészültségét – ezzel pedig igencsak próbára tette a türelmüket. Mindezek ellenére sugárzó életöröme és mámorító optimizmusa miatt a legtöbben képtelenek voltak haragudni Luxra.\nFogalmuk sem volt róla, hogy vészesen közelít a változás kora. A mágia egyszer már a teljes pusztulás szélére sodorta Runaterrát, ezért Demaciában már a birodalom alapításától kezdve tiltott volt a mágikus erők használata. Számos mendemonda szólt a mágia csábító hatalmáról, amely a legtisztább szíveket is képes beszennyezni. És valóban, Lux és Garen nagybátyjával egy vándormágus végzett néhány évvel korábban.\nA nagy hegységen túlról félelmetes pletykák érkeztek, melyek szerint a mágia ismét feltámadóban van ebben a világban…\nEgy végzetes éjjel a hazafelé vezető úton Luxra és lovára egy vérszomjas kardfogúfarkas-falka támadt rá. Egy félelemmel és kétségbeeséssel átitatott pillanatban a fiatal lány egy mágikus fénycsóvát engedett szabadjára lényének legmélyéről, amely megsemmisítette a farkasokat, a lányt azonban az eset nyomán rettegés fogta el. A demaciai legendák rémalakja, a mágia épp annyira Lux része volt, mint Koronaőr családi származása.\nA félelem és a kétség szüntelenül emésztette. Ő is gonosszá válhat? Egy szörnyszülött lenne, aki börtönt, de legalábbis száműzetést érdemel? Ha a birtokában lévő erő természete kitudódna, a legjobb esetben is örökre szégyent hozna a Koronaőr névre.\nMivel Garen keveset tartózkodott otthonában, Ezüsttóvárán, Lux magára maradt a családi ház hatalmas termeiben. Idő közben egyre jobban kiismerte a benne lakozó mágiát, és ritkábban voltak álmatlan éjszakái, amelyeken ökölbe szorított kézzel küzdött, hogy elnyomja belső fényét. Titokban kísérletezni kezdett: a napsugarakkal játszott az udvaron, szilárd formába öntötte őket, sőt aprócska, ragyogó alakzatokat formált a tenyerében. Megfogadta, hogy amennyire csak tudja, titokban tartja képességét.\nTizenhat éves korában Lux a szüleivel, Pieterrel és Augathával együtt Demacia pompás városában található hivatalos rezidenciájukra utazott, hogy részt vegyenek Garen beavatásán, aki akkor csatlakozott a Rettenthetetlen Előőrs soraihoz.\nA város egyenesen lenyűgözte Luxot. A királyság nemes eszméinek élő megtestesülése volt, amelyet minden városlakó féltőn védelmez. Itt szerzett tudomást az Illuminátorokról, egy jótékony feladatokat ellátó vallásos rendről, amelynek tagjai a betegek és a szegények megsegítésén dolgoztak. Családja udvari elfoglaltságai mellett közeli kapcsolatba került a rend egyik lovagjával, Kahinával, aki a lány harcművészeti képességeinek fejlesztése érdekében rengeteget gyakorolt vele a Koronaőr-kastély kertjeiben.\nMinél több időt töltött a fővárosban, annál több mindent tudott meg a nagyvilág dolgairól, annak sokszínűségével és történelmével együtt. Mára tisztában van vele, hogy az életet nem csak úgy lehet elképzelni, ahogy azt Demaciában szokás, és bár tiszta szívből szerette hazáját, arra vágyott, bárcsak igazságosabb, és egy kicsit talán befogadóbb lenne a hozzá hasonló mágusokkal szemben."
    },
    "Malphite": {
        "name": "Malphite",
        "region": "Ixtal",
        "image_url": "https://cmsassets.rgpub.io/sanity/images/dsfx7636/universe/70ed76c744fd83c25375002f986940511c166d72-1215x717.jpg?accountingTag=LoL",
        "champ_url": "https://universe.leagueoflegends.com/hu_HU/champion/malphite/",
        "lore": "Shurima több mint két évezreden át az ismert világ ura volt, számtalan nép hódolt be előtte, és semmilyen valós fenyegetéssel nem kellett szembenéznie.\nEgészen Ikáthia bukásáig.\nAbban a pillanatban, hogy az Üresség áttüremkedett az anyagi világba, Shurima olyan ellenségre lelt, amely pusztulással fenyegette a birodalmat, és úgy tűnt, hogy minden összecsapással erősebbé válik. A métely gyorsan szétterjedt Ikáthia romjai közül a föld felett és az óceánok alatt, végül ocsmány csápjai már Ixtal legdélibb dzsungeleit is elérték.\nNe’Zuk, a Felemelkedettek hadseregének vezetője ixtali elementalista mágus volt, akinek hatalmánál csak a gőgje volt nagyobb. A császár elé járult, és megfogadta, hogy olyan fegyvert készít, amely képes felvenni a harcot az Ürességgel, és elpusztítja annak forrását.\nHónapokig tartó természetfeletti munka eredményeként Ne’Zuk létrehozta a Monolitot: egy élő sziklából épült lebegő erődöt, amelyet a legnagyobb elementalisták tartottak működésben, bástyáin pedig az ixtali harcos istenek várakoztak harcra készen. A város nagyságú Monolit fenyegetően lebegett végig Ikáthia pusztasága felett, a mágikus inhibitoraiból kicsapó villámok üveggé olvasztották a homokot. Ne’Zuk és a szuperfegyver megérkeztek a végcélhoz, hogy szembenézzenek a végtelen sötétség világával és az ürességszülöttek hordáival.\nA csata hetekig tartott. Runaterra még sosem látott annyi borzalmat és erőszakot. Annyi mágiát zúdítottak az Ürességre, amivel egész civilizációkat, teljes kontinenseket el lehetett volna törölni a föld színéről.\nA sötétség hasonló erővel vágott vissza. Ocsmány energiái mély sebeket ejtettek a Monolit élő sziklájában, amelynek felszínén természetellenes malphite képződött, amely ixtali nyelven annyit tett: „rossz kő”. Az erőd egyre nehezebben tudta betölteni eredeti feladatát, kijavítani sérüléseit és megerősíteni meggyengült szerkezetét... és végül ez a hihetetlen alkotás is ereje végére ért.\nAmikor Ne’Zuk próbálta összegyűjteni Felemelkedett társait egy végső, elkeseredett rohamra, megtörtént az elképzelhetetlen. A Monolit megroggyant, és a földre zuhant, felszántva Ikáthia talaját, még nagyobbra tágítva az Ürességre nyíló bejáratot.\nAz erőd nagy részét elnyelte a tátongó mélység, és eltűnt a néma semmiben. A megmaradt része romokkal terítette be a hirtelen megszakadt, szörnyű harcban feketére perzselt vidéket. Csak egyetlen Felemelkedett maradt életben, maga Ne’Zuk, aki köhögve mászott elő legnagyobb műve, és egyben legnagyobb tévedése hamvai közül, és elmenekült a harcmezőről.\nA Monolit néhány szilánkja minden nehézséggel dacolva, mágikus élettől átitatva átvészelte a konfliktust. Ezek a szilánkok próbálták meggyógyítani magukat, és ismét csatlakozni az egészhez, amelynek egykor részei voltak. Ám az Üresség végtelen éhsége utánuk nyúlt, és kiszipolyozta belőlük a mágikus erőt, míg végül csak élettelen szikladarabok maradtak hátra.\nEgyetlen szilánk azonban hihetetlen módon ezt is túlélte.\nMélyen a felszínbe fúródott, és idővel a hasadékban rejtőző rémségek is megfeledkeztek róla... ő pedig lassan erőt gyűjtött. Hosszú évszázadokkal később öntudatra ébredt, és az első felismerése az volt, hogy egyedül maradt.\nA csata óta eltelt időszakban Malphite, a Monolit utolsó szilánkja valóságos legendává nőtte ki magát Runaterrán. Sokfelé feltűnt a Targon-hegytől Zaunig; hol földrengető üvöltéseket hallat a legmélyebb barlangok mélyén, hol csendesen dúdolgat magának, a régmúlt korokra emlékezve.\nHiába teltek el évezredek, máig az a parancs hajtja, amelyet Ne’Zuk ültetett a Monolit tudatába. Malphite tudja, hogy hamarosan szembe kell néznie az Ürességgel, amely ismét Runaterra ellen tör."
    },
    "Malzahar": {
        "name": "Malzahar",
        "region": "Az üresség",
        "image_url": "https://cmsassets.rgpub.io/sanity/images/dsfx7636/universe/4d00c991cdb0d9f22cf71a0c5536173df37abafa-1215x717.jpg?accountingTag=LoL",
        "champ_url": "https://universe.leagueoflegends.com/hu_HU/champion/malzahar/",
        "lore": "A shurimai nap ragyogása alatt mindig is akadtak olyanok, akik látnoki erővel voltak megáldva. Az öregedő talizmáncsempészek egyetlen fia, Malzahar nem volt tisztában ezzel a képességével, egészen addig, amíg szüleit el nem vitte egy senyvesztő betegség, és a fiatal, megtört fiú magára nem maradt Amakra városának utcáin. Jóslásba fogott a nyomornegyedben némi pénz vagy kenyér fejében.\n\nAhogy jövendölései egyre pontosabbnak bizonyultak, hírneve is egyre nőtt. Második látásával megjósolta, kihez fog hozzámenni egy fura tevehajcsár, vagy mit találnak el a tőrök a bazári szerencsejátékok során. Hamarosan pártfogói is akadtak, akik nem koszos szandálban, hanem ékkövekkel díszített papucsban jártak.\n\nMindezek ellenére Malzahar soha nem látta a saját sorsát. Jövője rejtve maradt előtte.\n\nSikerei ellenére egyre inkább kiábrándult, ahogy felfigyelt a gyakori vagyoni egyenlőtlenségekre, és szemtanúja volt annak, ahogy a boldogtalan emberek rettenetes, erőszakos cselekedeteket követtek el egymás ellen. Nyilvánvaló lett számára, hogy az emberek gyakran a saját hibájukból a fájdalom soha véget nem érő körforgásában ragadnak, és ezt semmilyen reménykeltő prófécia nem képes megváltoztatni. Malzahar hamarosan semmi mást nem érzett, csak ürességet, így végül feladta halandó javait, és örökre elhagyta Amakrát.\n\nÉveken át vándorolt a kisebb sai úttalan pusztaságaiban, egészen az ősi shurimai romokig. Mindenkit hátrahagyva végre egyedül maradhatott a gondolataival. Nemcsak arra jutott, hogy mennyire szívtelenek tudnak lenni az emberek, hanem arra is, hogy milyen korrupt lehet még a világ. Éber óráiban lázas látomások kezdték gyötörni, háborúról, viszályról és végtelen szenvedésről szóló másvilági suttogásokkal kísérve.\n\nMesszire bandukolt, mígnem a homokot egyszerre felváltotta a só. Nem tudhatta, hogy Ikáthiába érkezett, az elveszett városba, amelyet letűnt korok háborúi pusztítottak el. Ott Malzahar lenézett a göröngyös szakadék mélyére, és kétségbeesetten a megértést keresve megnyitotta bizonytalan elméjét.\n\nAz Üresség pedig válaszolt.\n\nMás történet itt véget ért volna, de Malzahar valahogy kitartott. A mélyből jövő sötétség csak egy pillanatra súrolta az összetört látnok lelkét, mégis különös és ismeretlen energiák töltötték csordultig az elméjét.\n\nA magányos alak, aki végül kisétált Ikáthiából, többé már nemcsak egy ember, hanem annál több volt. Malzahar meglátta a szakadékban a lehetőséget, hogy véget vessen mindannak a szenvedésnek, amelyet halandó élete során látott. Rájött, hogy a jövő, amiről azt hitte, rejtve maradt előle, valójában mindvégig igazi küldetésének látomása volt: elő kell segítenie a világ elkerülhetetlen feledésbe merülését. Vissza kellett térni az emberekhez, hogy terjessze a szent nemlét igéjét, amely örömmel ölel magába hívőket és nem hívőket egyaránt. Ő lehet a világ megváltásának hírnöke.\n\nA sivatag mélyén élő nomádok között meg is találta első tanítványait. A tanítványok döbbenten nézték, ahogy Üresség-adta erejét arra használta, hogy szétszaggassa a földet, és csivitelő, hátborzongató teremtményeket idézzen meg, akik elhurcolnak mindenkit, akik megtagadnák őt. Néhány hónap múlva különös pletykák kezdtek terjedni a karavánok kereskedői között: szóbeszédek olyan férfiakról és nőkről, akik örömmel áldozták fel magukat a láthatatlan erőknek, és olyan erős földrengésekről, amelyek több száz mérföldnyi törésvonalakat hoztak létre Shurima talaján.\n\nAz évek során Malzahar legendája még az északi kikötőkig is eljutott. Ahogy „a Próféta” követői egyre sokasodnak, a szomszédos telepesek azt mondják, kóros látomások költöznek szívükbe, és a félelem egyre babonásabbá teszi őket – még a távoli pusztaság faluinak legkeményebb lakói is élő állatokat ajánlanak fel, hogy megbékítsék a mélyben lapuló ürességszülött teremtményeket.\n\nNem is sejtik, hogy ezzel csak elősegítik Malzahar szándékának beteljesülését."
    },
    "Maokai": {
        "name": "Maokai",
        "region": "Árny-szigetek",
        "image_url": "https://cmsassets.rgpub.io/sanity/images/dsfx7636/universe/84c4c1903f629fad7cd061476ec81c1b6d913140-1215x717.jpg?accountingTag=LoL",
        "champ_url": "https://universe.leagueoflegends.com/hu_HU/champion/maokai/",
        "lore": "Maokai egy hatalmas, dühödt ent, aki az Árny-szigetek természetellenes lakói ellen küzd. Az otthonát elpusztító mágikus kataklizma miatt torzult a mostani bosszúszomjas lénnyé, aki csak azért menekülhetett meg az élőholt léttől, mert az élet vize a törzsébe ivódott. Maokai egykor a természet békés szelleme volt, de ma már rettenthetetlen dühvel harcol, hogy elűzze az Árny-szigeteket sújtó átkot, és visszaállítsa otthona egykori szépségét.\nJóval a halandó emlékezet előtti időkben az óceán mélyéről egy szigetcsoport bukkant elő, amely csak puszta sziklából és agyagból állt. Ezzel együtt született meg Maokai, a természet szelleme is. Egy ent alakját öltötte fel. Magas testét fakéreg fedte, hosszú karjai pedig ágakra hasonlítottak. Maokai kietlenül elhagyatottnak érezte a vidéket, de meglátta benne a felvirágzás lehetőségét. Sorra járta a szigeteket, és az élet nyomát kereste, miközben az egyedüllét egyre súlyosabban nehezedett rá.\nEgy dimbes-dombos, lágy, gazdag termőtalajjal borított szigeten Maokai korlátlan energiát érzett sugározni mélyen a föld alól. Gyökereivel lenyúlt a felszín alá, amíg meg nem találta a mágikus, életet adó forrásvizet, és beleivott. A nagy hatalmú víz hatására több száz facsemetét hozott létre, amelyekkel beültette a szigetcsoportot.\nHamarosan mindent zöldellő erdők borítottak, égbe nyúló fákkal, kusza csalitosokkal, és mindent átitatott a csodás mágia. Hatalmas fakoronák vontak összefüggő lombsátrat a talaj fölé, amelyet vaskos gyökerek jártak át. A buja növényzet a természet újabb szellemeit vonzotta magához, és állatok egész sokasága költözött a termékeny földre.\nVégül emberek is érkeztek a szigetre. Ők is élvezték a föld bőségének áldásait, és felvilágosodott tudósközösséget alapítottak, amely a világ rejtélyeivel foglalkozott. Bár Maokai tartott a jelenlétüktől, látta, hogy mekkora becsben tartják a föld szentségét. Az emberek érezték a fák között rejlő erős mágiát, ezért a sűrű erdőktől távolabb építették házaikat, hogy ne zavarják meg a rengetegben élő szellemeket. Maokai néha felfedte magát azok előtt, akikben a legjobban bízott, és ritkán bár, de megmutatta legnagyobb titkát is: a föld alatti forrást, amely minden halandó sebét begyógyította.\nTeltek az évszázadok, és Maokai idilli békében élt, amíg partot nem ért a szigeteknél egy katonai flotta. Maokai érezte, hogy valami nagy baj készül. A gyászába beleőrült király magával hozta felesége holttestét, és remélve, hogy ezzel feltámaszthatja, a gyógyító vízbe merítette a rothadásnak indult testet. A tetemként újraéledt királynő könyörgött neki, hogy hagyja őt visszatérni a halálba. A király vissza akarta fordítani, amit tett, ehelyett azonban öntudatlanul is egy szörnyű átkot bocsátott a vidékre.\nMaokai több mérföld távolságról is érezte a szelét annak a katasztrófának, amely végül az egész sziget pusztulását okozta. Érezte, ahogy egy iszonyatos erő kel életre a föld alatt, és jeges hideg suhant végig a testén.\nAhogy elkezdett terjedni a romlás, Maokai mélyen a földbe fúrta gyökereit, és a lehető legtöbbet szívta magába a gyógyító vízből, amíg az át nem itatta minden rostját. Mielőtt elérte volna az átok, Maokai visszahúzta gyökereit, hogy semmilyen kapcsolatban ne legyen a forrással. Dühödten felüvöltött, amikor a szent vizeket, amelyek titkát az emberekre bízta, teljesen átitatta a romlás. Az átok tapogatózó csápjai egyre mélyebbre jutottak, míg végül semmi nem maradt érintetlenül.\nPillanatokkal később elfeketedett a szigetcsoportot körülölelő köd, majd beterítette az egész vidéket, és minden élőt egy természetellenes élőholt állapotba taszított. Maokai tehetetlenül figyelte, ahogy az őt körülvevő világ – a növények, a szellemek, az állatok és az emberek egyaránt– önmaga hitvány árnyékává silányul. Határtalan düh öntötte el: mindaz a szépség, amelyet ő maga teremtett a semmiből, egy pillanat alatt semmivé lett egy ostoba ember miatt.\nA minden életet elpusztító köd ott kavargott Maokai körül, és ő zokogva nézte végig, ahogy a vállán nőtt világok elfonnyadnak és porrá hullanak. Teste megremegett, ahogy görcsös gyökerek és kusza ágak tömegévé torzult, miközben a köd elszívta belőle az életet. De Maokai belsejét az élet drága vize járta át, ami megmentette őt az élőholt lét borzalmaitól.\nGroteszk lidércek és iszonyatos torzszülöttek árasztották el a vidéket, Maokait pedig élőholt emberek támadták meg. Őrült dühvel csapott le rájuk, és látta, hogy akár egyetlen ütésével porrá zúzhatja őket. Maokai undorodott saját magától, hiszen korábban még sosem oltott ki életet. Őrjöngve rontott neki az élőholtaknak, de ahogy újabb százak támadtak rá, kénytelen volt visszavonulni.\nOtthona semmivé lett, társai élőholt szörnyekké váltak, így Maokai első gondolata az volt, hogy elhagyja a rémálomszerű szigeteket. De érezte, hogy az élet vize ott csörgedezik a testében. Azért élte túl a Romlást, mert magában hordozta a szigetek szívét és lelkét. Nem hagyhatta cserben az otthonát. Ő volt az első szellem az Áldott-szigeteken, így tehát maradnia kell, és küzdeni fog az immár elátkozott vidék lelkéért.\nBár rengeteg gonosz ellenség és egyre sötétebb köd veszi körül, Maokai dühödten küzd a szigeteket megfertőző gonosz ellen. Már csak az okoz neki örömet, ha a lehető legerőszakosabb módon pusztíthatja a szigeteken portyázó lidérceket.\nNéha Maokai visszaszorítja a ködöt és az élőholt szellemeket, felszabadítva uralmuk alól egy kisebb ligetet vagy cserjést. Bár hosszú ideje semmilyen élet nem sarjadt az elátkozott földből, Maokai próbál menedékeket létrehozni, akár csak időlegesen is, ahova nem jut el a bánat és a pusztulás.\nAmíg Maokai folytatja küzdelmét, tovább él a remény, mert testében hordozza az élet romlatlan vizét, amellyel talán egy napon visszaállíthatja a szigetek eredeti állapotát. Ha sikerül meggyógyítani a szigeteket, Maokai is levetheti magáról a mostani torz formáját. Ő hozta el az életet ide, és nem nyugszik, amíg ez a vidék újra az élőké nem lesz."
    },
    "Master yi": {
        "name": "Master yi",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/80e5b987ed8bf072e8987afc3e5f75f02f5c2c84-1215x717.jpg?accountingTag=LoL",
        "champ_url": "https://universe.leagueoflegends.com/hu_HU/champion/masteryi/",
        "lore": "Ionia központi tartományában, Bahrlban a békés, gyönyörű hegyek között egykor egy település rejtőzött. Itt, Wuju falujában tanulta ki a kardforgatás csínját-bínját az ifjú Yi. Egy álmot kergetett, amely végül tragédiához vezetett.\nA legtöbb gyermekhez hasonlóan ő is csodálta azokat, akik selyemruhában, oldalukon karddal jártak, és költemények születtek a tetteikről. Fegyverkovács szüleinél gyakran fordultak meg a helyi harcosok, akikre Yi mély benyomást tett. Reggelente anyjával edzett a kertben, esténként pedig gyertyafénynél szavalt verseket az apjának. Amikor elérkezett az idő, hogy Yi Wuju mestereinek keze alatt tanuljon, a szülei mérhetetlenül büszkék voltak rá.\nTehetsége és önfegyelme a kiképzés során is megmutatkozott, eredményeivel minden várakozást felülmúlt. Hamarosan az egész falu ismerte az „Ifjú mester” Yit.\nA szerény diák azonban továbbra is Ionia ismeretlen vidékeiről álmodozott. A legmagasabb pagodák tetejéről messzi városokat fedezett fel a távolban, amelyekről még sosem hallott, de amikor a kardját oldalára kötve útra kelt volna a hegyről, mesterei útját állták. Wuju alapítóinak hite szerint kardforgató művészetük túl értékes ahhoz, hogy megosszák a világgal, túlságosan is szent ahhoz, hogy vérontásra használják. Így a falu évszázadokon át elzárkózott a világtól, az idegeneknek sejtelmük sem volt a létezéséről.\nMindez azonban megváltozott, amikor egy nap Yi hatalmas füstöt látott felszállni a távoli városokból. Noxusi csapatok özönlötték el a vidéket a partok felől, egyesével foglalták el a településeket, és a vérontás vörösre festette a tartományokat. Yi Ionia népét választotta Wuju megszentelt hagyományai helyett, és útra kelt, hogy segítsen megvédeni az Első hont. Az emberek leesett állal figyelték, ahogy örvényként kavarog az első sorban, és kívülállók által még sosem látott vakító kardjátékkal játssza ki az ellenfeleit.\nAz egyszemélyes hadsereg híre gyorsan terjedt szét, mint köd a hegyekben. Bátorságán felbuzdulva több tanítványtársa is csatlakozott a harchoz, és együtt utaztak Navoriba, a háború sűrűjébe.\nA noxusi parancsnokok szemében Wuju komoly veszélyt jelentett, amelyet nem szabad figyelmen kívül hagyni. Kiderítették, honnan származnak a magányos harcosok, és úgy döntöttek, könyörtelenül lesújtanak az otthonukra. Egyetlen éjszaka alatt elpusztították a teljes falut annak minden múltjával együtt. A vegyi tüzet semmilyen penge nem volt képes megfékezni.\nAmikor a háború végre véget ért, és Yi, az egyetlen túlélő tanítvány hazatért, csak romokat talált. A hely mágiája szertefoszlott, és mindenki meghalt, akit ismert, akit szeretett. Bár a teste ép maradt, a lelke elveszett: Yi lett a támadás utolsó áldozata. Mivel nem maradt más, aki a Wuju művészetet gyakorolta volna, rájött, hogy neki kell felvennie a mester címet.\nGyásztól sújtva elvonult a világtól, és mániákusan gyakorolt, hogy elterelje a figyelmét a bűntudatról, hogy életben maradt. De a letűnt mesterek bölcsessége mintha egyre fakult volna az idő múlásával. Már éppen kezdett kételkedni abban, hogy képes-e egyetlen ember megőrizni egy teljes kultúra örökségét, amikor egy nap meglepő dolog történt.\nEgy kíváncsi, majomszerű vastaya párbajra hívta. Master Yi kelletlenül állt ki a lény ellen, és könnyedén legyőzte. De a vastaya nem adta fel. Minden nap visszatért, és egyre ügyesebb trükkökkel próbálkozott, így Yi is improvizációra kényszerült. Yi évek óta először újra érezte a Wuju szellemét.\nA két harcos hetekig küzdött, míg végül a sebekkel borított idegen letérdelt, és Kongként, a shimon törzs tagjaként mutatkozott be. Alázattal kérte Yit, hogy legyen a mestere. Yi meglátta a vakmerő, de elszánt harcosban az új tanítványt. Yi a tanításban újra megtalálta élete értelmét. Beleegyezett, hogy továbbadja a Wuju művészetét, és fogadalma jeleként tanítványának ajándékozott egy mágikus botot és egy tiszteletteljes címet – Kong neve ettől a naptól kezdve Wukong lett.\nAzóta együtt járják az Első hon vidékeit, ahol Yi arra törekszik, hogy érintetlenül adja tovább elveszett otthona örökségét, és ezzel valóban kiérdemelje a „mester” címet."
    },
    "Mel": {
        "name": "Mel",
        "region": "Noxus",
        "image_url": "https://cmsassets.rgpub.io/sanity/images/dsfx7636/universe/4de677b45fdaaa7874a030c6c8865e9ffdb6a0ba-1920x1080.jpg?accountingTag=LoL",
        "champ_url": "https://universe.leagueoflegends.com/hu_HU/champion/mel/",
        "lore": "Anyám!\nMa egy katonától ajándékként megkaptam a maszkod.\nElrévedve futtattam végig az ujjaim a repedéseken, elmerülve minden vágásban, amelyet győztes csatáidban szereztél – és abban az egy csatában, amelyet elvesztettél.\nCsak most, amint a hajónk Noxus felé tart, kezdem felfogni a valóságot. Hát már megint elmentél. De ezúttal nem reménykedhetem a visszatérésedben.\nTudom, nem szeretnéd, hogy ezen rágódjak. Azt mondanád, legyek büszke – végre azzá „a Farkassá” váltam, amelyre annyira vágytál. De mégis, vajon olyan lettem, amilyet reméltél? Vagy csak olyan, amilyenre szükséged volt?\nAnnyi minden megváltozott, de egy részem még mindig olyan elveszett, mint amilyen több mint tíz évvel ezelőtt voltam. Amikor visszagondolok arra, ahogy Jago unokatestvérem köszöntött, amikor Piltoverbe érkeztem – tele volt szánalommal. Egyértelművé tetted, hogy kiszolgáltattál, megszabadultál tőlem, és hogy nem fogsz visszajönni értem. De még így is éveken keresztül utánad sóvárogva aludtam el, mint ahogy bármelyik lány sóvárog az anyja után – a tetteid ellenére is. Minden reggel az általad hagyott ürességgel ébredtem. Egész életemben ezt az ürességet próbáltam betölteni, be akartam bizonyítani, hogy méltó vagyok a saját anyám szeretetére.\nCsak egyfajta életet ismertem – a gyors és ravasz Rókáét. Elnyertem a Tanács bizalmát, és majdnem egész Piltovert a tenyeremben tartottam. Bárcsak bíztál volna bennem, Anyám. Most nem kellene ezzel a zűrzavarral megbirkóznom. Nem kellett volna\nNem. Ez nem ilyen egyszerű.\nMost már tudom, hogy a magad módján engem próbáltál megvédeni. Soha nem gondoltam volna, hogy ilyen varázslat szunnyad bennem, de sok más dolog is van a múltamban, amelyen soha nem gondolkodtam a halálod előtt. Az igazat megvallva ez túl sok nekem – ezért is kívánom, hogy bárcsak a te oldaladon harcolhattam volna. Elképzelni sem tudom, milyen érzés lehetett a Fekete Rózsa célkeresztjében lenni annyi éven át. De azt tudom, hogy ha féltél, azt soha nem magad miatt tetted. Hanem Kinóért vagy értem. És végül ez lett a veszted. Talán végig tudtad, hogy igazából tőlem kellett volna félni.\nSajnálom, Anyám, de nem bánom, hogy megvédtem a városom. Az erő áldozatot követel – nem ezt mondtad mindig? A hitvallásod, a te mentséged mindenre. Érdekelt valaha, hogy mit tett velem? Hogy mit tett velünk? Megérte? Én maradtam itt, hogy viseljem a következményeket.\nAnnyi mindent eltitkoltál előlem. Az igazságot apámról. Kino gyilkosát. És talán a legfontosabbat, a Fekete Rózsa bosszúját veled szemben – amelybe most én keveredtem bele. Gondolom, ez csak a jéghegy csúcsa, ha a hazugságaidról és ennek a „Megtévesztőnek” a hazugságairól van szó.\nLe fogom rántani a leplet mindenről, amit eltitkoltál előlem.\nFáj, hogy ezek a sorok soha nem fognak eljutni hozzád, de remélem, hogy a Volrachnunról figyelsz. Vízbe dobom ezt a levelet, hogy magával ránthassa a mélység, és eggyé válhasson a tengerrel Rokrund partján, ahol egyszer legyőzted magát a halált.\nHamarosan idegenként érkezem a földre, ahol születtem. A saját őreink sem tekintenek rám igazi Medardaként, még ha a szívükben lakozó bizalmatlanság nem is hagyja el a szájukat. Nem tudom büszkén magaménak mondani a nemzetet, amely nagyra becsüli az erőt, mégis mindene a vérontás – és nem fogom tétlenül nézni, ahogy folytatódik a káosz. Te tanítottad meg, hogyan maradjak életben, Anyám. De magam tanultam meg, hogyan éljek. És míg arra kényszerítettél, hogy váljak Farkassá, soha nem hagyom magam mögött a Rókát.\nTalán nem így tervezted… de hazatérek, Anyám.\nÉs megváltoztatom a dolgok állását.\nAz utolsó szívverésemig:\nA te lányod, Mel"
    },
    "Milio": {
        "name": "Milio",
        "region": "Ixtal",
        "image_url": "https://cmsassets.rgpub.io/sanity/images/dsfx7636/universe/dd4af82c030747102e172282ad11f694c4a52562-1920x1080.jpg?accountingTag=LoL",
        "champ_url": "https://universe.leagueoflegends.com/hu_HU/champion/milio/",
        "lore": "Milio története nemzedékekkel ezelőtt vette kezdetét, amikor a nagymamája, Lupé és ikernővére, Luné a föld, illetve a tűz axióma mestereiként közösen készültek a Vidalion próbatételeire, hogy a Yun Tal tagjai közé lépjenek. De kiderült, hogy Luné részt vett egy Yun Tal elleni összeesküvésben, ezért a testvéreket együttesen, ikrekként büntették meg. Lupét Ixtal legtávolabbi sarkába száműzték, Luné pedig nyomtalanul eltűnt, elveszítve Lupé kevés maradék bizalmát is.\nMire Milio megszületett, a család már berendezkedett új otthonukban, és próbáltak békés, teljes életet élni. A fiú szeretetben és vidámságban nőtt fel, számára a falubeli élet maga volt a paradicsom.\nAmikor Milio elég idős lett, Lupé elkezdte az axiómákra tanítani unokáját. A család többi tagjából hiányzott a mágikus készség, Milio viszont ösztönösen ráérzett az elemek használatára, a merev szabályokkal azonban nem boldogult. A csalódott Lupé felhagyott Milio tanításával.\nMilio viszont önállóan folytatta a munkát. A nagymamája által rákényszerített korlátozások nélkül rengeteget fejlődött. Magát a természetet tanulmányozta, saját szabályokat alkotott, és végül a tűz mesterévé vált, az egyetlen axiómáé, amelyhez a nagymamája nem értett.\nMiliót nem hagyta nyugodni egy gondolat a tűz kapcsán: miért kellene pusztításra használni, ha annyi más lehetőséget kínál?\nVégül akkor kapott választ a kérdésre, amikor egy nyári estén szentjánosbogarakat kergetett, és rábukkant a falu egyik vadászára, aki megsérült, és nem tudott talpra állni. Milio próbálta elállítani a vérzést a tűz axiómával, de nem járt sikerrel. Tudta, hogy a falu gyógyítója nem érne oda időben, ezért áthangolta az axiómát gyógyító erővé.\nAmikor a vadász sebére helyezte a tenyerét, egy pillanatnyi melegséget érzett… Ismerős és megnyugtató érzés öntötte el, mintha a nő lelkét érintette volna meg. A belső lángját. Ezután saját magában is felfedezte ezt a tüzet. Érezte a fákban, a levelekben… úgy érezte, mintha megannyi barátságos tábortűz venné körül a dzsungelben.\nMinden erejével erre az érzésre összpontosított, és a természettől tanultakat használva megidézte ezt a tüzet. Egy apró, félénk, barátságos tekintetű lény jelent meg. Milio a vadász sebére helyezte, és érezte, ahogy a lény, a belső lángja belülről begyógyítja a sebet.\nAznap este egy teljesen új axiómát fedezett fel, amelyet „enyhet adó lángnak” keresztelt.\nMilio hazarohant, hogy elújságolja a hírt családjának. Megidézett egy újabb enyhet adó lángot, amely vidáman táncolt a tenyerében („az én tűzamigóm”), a család pedig vele ünnepelt.\nLupé nagymamát viszont felzaklatta a fejlemény.\nMilio még gyerekként elsajátította az axiómák használatát, felülmúlva őt és minden rokonát. A fiú képességei véget vethetnek száműzetésüknek, és visszakerülhetnének az őket megillető helyre, Ixtal uralkodói kasztjába. Ugyanakkor aggasztónak találta, hogy a fiút ennyire megigézte a tűz, és hogy mágiája megsértette az axiómák hagyományos szabályait.\nEnnek ellenére Lupé kész volt mindent feltenni egy lapra. Csak Milióra koncentrált, gondosan alakította a képességeit, és felkészítette arra, hogy Ixaocanba utazzon, és végre megszabadítsa őt a nővére árulásának következményeitől. Milio átérezte a feladat súlyát, de megrémítette a gondolat, hogy el kell hagynia az otthonát. Ám mindennél jobban szerette a családját, és bármit megtett volna azért, hogy boldogabb életet biztosítson nekik.\nAz útra felkészülve nagymamájával együtt különleges hátizsákot készített, amelyet Milio „kazánkának” nevezett el. Ebben biztonságosan szállíthatta lángoló tűzamigóját. A fiú nehéz szívvel, de széles mosollyal, mindössze tizenkét évesen hagyta el a falut, mindössze a kazánkát és a családja által készített új ruhákat vitte magával.\nIxtal egészét bejárta, a saját útját járta a dzsungelben, a szabad ég alatt táborozott, új barátságokat kötött, és gyakran írt leveleket a családjának, hogy részletesen beszámoljon a kalandjairól. A hosszú út végén Milio végül eljutott Ixaocanba, ahol elkezdett felkészülni a Vidalion próbáira.\n„Az enyhet adó lángot használó fiú” sokak figyelmét felkeltette, köztük Lunéét is, aki a város alatti börtönében várakozott egy adódó lehetőségre. Milio észrevette, hogy gyakran összesúgnak mögötte a városban, de arra koncentrált, hogy a Yun Tal tagjaként büszkévé tegye a családját."
    },
    "Miss fortune": {
        "name": "Miss fortune",
        "region": "Bilgewater",
        "image_url": "https://cmsassets.rgpub.io/sanity/images/dsfx7636/universe/7a7dfab84bcd6b60f46152918923ef939b9ddb6a-1215x717.jpg?accountingTag=LoL",
        "champ_url": "https://universe.leagueoflegends.com/hu_HU/champion/missfortune/",
        "lore": ""
    },
    "Mordekaiser": {
        "name": "Mordekaiser",
        "region": "Noxus",
        "image_url": "https://cmsassets.rgpub.io/sanity/images/dsfx7636/universe/501b0517a4a07fc650d6b9e1d8e5a330d85249da-1920x1038.jpg?accountingTag=LoL",
        "champ_url": "https://universe.leagueoflegends.com/hu_HU/champion/mordekaiser/",
        "lore": "Egy letűnt korban a rettegett hadúr, Sahn-Uzal dúlta fel az északi pusztaságot. Sötét hitétől vezérelve minden útjába kerülő törzset és települést elpusztított, hogy a vérből és a halálból felépítse új birodalmát. Amikor halandó léte a végéhez közeledett, nagy elégedettséggel gondolt arra, hogy kétségkívül az örökkévalóságig szóló helyet szerzett magának az istenek asztalánál a dicsőséges Csontok Csarnokában.\nA halál után azonban se csarnok, se dicsőség nem várt rá. Ehelyett Sahn-Uzal egy üres, szürke pusztaságban találta magát, amelyet sosem oszló köd takart, és zavaros suttogások töltöttek be. Olykor más elveszett lelkek is a közelébe sodródtak, ezek a szellemeknél alig kivehetőbb alakban rótták saját elátkozott útjukat az örök feledésben.\nSahn-Uzal forrt a dühtől. Hát hiábavaló volt a hite? Vagy a világ leigázása egyszerűen nem volt elég ahhoz, hogy jutalmul megkapja az olyannyira áhított halhatatlanságot? Ez az üresség biztosan nem lehet a végső állomás... bár úgy tűnt, sosem lesz vége. Figyelte, ahogy az alsóbbrendű lelkek beleolvadnak a ködbe, és szertefoszlanak a múló időben.\nSahn-Uzal azonban nem akart eltűnni.\nDühtől és gyötrelemtől fűtött akarata nem engedte, hogy megsemmisüljön. Idővel a felismerhetetlen, testetlen suttogás szinte már értelmes szavakká kristályosodott – amint megtudta, ez az istentelen nyelv az ochnun volt, amelyet az élők világában senki sem beszélt. Lassan egy álnok terv kezdett körvonalazódni Sahn-Uzal megtépázott elméjében. A világokat elválasztó leplen át csábító ígéreteket kezdett suttogni, amelyekben rettenthetetlen erejét ajánlotta fel mindazoknak, akik nem féltek meghallgatni őt.\nHamarosan pedig az a nap is eljött, amikor varázslók egy csoportja elhatározta, hogy visszahozza Sahn-Uzalt a halálból. Testetlen lényként arra ösztökélte őket, hogy minden halandónál erősebbé tegyék, és szellemalakját olyan sötét fémpáncélba burkolják, mint amilyet életében viselt. Így kelt hát életre újra, a vas és a gyűlölet hatalmas szellemeként.\nA hataloméhes varázslók azt remélték, hogy hétköznapi csatározásaikban fegyverként használhatják őt. Ehelyett ő ott, helyben lemészárolta mindet, és ebben sem fegyver, sem mágia nem akadályozhatta meg.\nA kétségbeesett varázslók a nevét kiáltották, hogy megfékezzék, de hiába, mert Sahn-Uzal már nem létezett.\nÉterien dörögve mondta ki szellemnevét ochnun nyelven: Mordekaiser.\nEzzel megkezdődött második hódító hadjárata a halandók világa ellen. Ahogy mindig, most is nagyra tört, de ezúttal olyan hatalmas, túlvilági erő volt a birtokában, amilyet korábban el sem tudott képzelni. A varázslók rettegve szertefoszló lelkéből a halál császárához illő fegyvert kovácsolt – ez lett brutális buzogánya, az Alkonyat –, és a saját maga által teremtett hadsereg élére állt.\nEllenfelei számára úgy tűnt, Mordekaisert pusztán a mészárlás és a pusztítás élteti. Könyörtelen hadjáratai nyomán egész generációk vesztek oda.\nMordekaiser terve azonban ennél jóval többről szólt. Birodalma szívében felépítette a Halhatatlan Bástyát, amelyet a legtöbben csak a hatalom központjaként tartottak számon, néhányan azonban megismerhették a valódi titkát is. Mordekaiser szomjazta az összes tiltott tudást, amit a szellemek, a halál és a túlvilág… vagy túlvilágok adhattak.\nAz efféle zsarnoki uralommal csak ellenfeleket szerezhetett magának. A Vaslidérc legyőzetett, meglepő módon a noxusi törzsek szövetsége által és a saját belső köréből végrehajtott árulás révén. E rejtett összeesküvés során sikerült elszakítani a lelkét a páncéljától, majd egy ismeretlen helyen elzárni az üres vasvázat.\nEzzel Mordekaisert száműzték az anyagi világból. Azt azonban senki sem tudta, hogy ő számolt ezzel a lehetőséggel – sőt, valójában ez is a terve kulcsfontosságú része volt. A hatalom és a ravaszság messzire juttatta, de ő tudta, hogy a Csontok Csarnokánál jóval nagyszabásúbb végzet vár rá.\nOtt, a hajdan üres pusztaságban összegyűlt minden lélek, aki Mordekaiser legutóbbi uralma alatt esett el. Fekete mágiával megrontott szellemük nem tudott elenyészni. A legerősebbekből válogatta össze hűséges, halhatatlan seregét, amely vakon követte a parancsait… de a gyengéknek is jutott szerep.\nLelkük finom anyagából Mordekaiser új birodalmat akart kovácsolni. Azt tervezte, ezek lesznek majd az építőkövei az általa uralt Túlvilágnak.\nRunaterrán évszázadok teltek el, és a Halhatatlan Bástya körül új birodalom épült ki. Mordekaiser nevét még mindig félelemmel vegyes csodálattal ejtik ki azok, akik a régmúlt történelmét tanulmányozzák, az a néhány ősi lélek pedig, aki még ismerte, igyekszik szabadulni az emléktől. Számukra az jelenti a legnagyobb fenyegetést, hogy Mordekaiser egyszer megtalálja a módját, hogy végleg visszatérjen.\nAzért imádkoznak, hogy ez ne következzen be, hiszen többé senki sem tudná megállítani őt."
    },
    "Morgana": {
        "name": "Morgana",
        "region": "Demacia",
        "image_url": "https://cmsassets.rgpub.io/sanity/images/dsfx7636/universe/dc1bbb10a4d5ed7946d6a7eb12de7324309be314-1920x1149.jpg?accountingTag=LoL",
        "champ_url": "https://universe.leagueoflegends.com/hu_HU/champion/morgana/",
        "lore": "Nem tudni, hogy a sors vagy a véletlen rendelte így, de Morgana és nővére egy háborúban álló világba születtek. A pusztító Rúnaháborúk végigsöpörtek Valoran és Shurima nagy részén, és azzal fenyegettek, hogy akár még a Targon-hegy csúcsát is elérik. Morgana szülei, Mihira és Kilam hittek a legendában, miszerint a nagy hegy csúcsára feljutók isteni erőhöz juthatnak. Azért vállalkoztak a veszélyes útra, mert nem láttak más módot a törzsük megmentésére.\nAkkor sem fordultak vissza, amikor kiderült, hogy Mihira gyermeket vár. Végül felértek oda, ahol Runaterra megérinti a csillagokat. Kilam ámulva nézhette, ahogy Mihirát kiválasztják, hogy az Igazság szellemének megtestesülése legyen.\nA pár végül hazatért, és a vágyott hatalom mellett két lánygyermekkel is gazdagodtak: ők voltak Morgana és Kayle. Azonban a Mihira testébe költözött szellem idővel kezdte elnyomni a nőben a halandó személyiséget és érzelmeket. Gyakran hagyta a lányokat apjukra, míg ő maga újabb és újabb csatákba sietett.\nKilam hónapokig őrlődött kétségek között. A háborúk továbbra is számos fronton zajlottak, és imádott felesége is egyre távolabb került tőle. Lányai életét féltve megvárta, amíg Mihira ismét harcba indul, és elmenekült a Targon-hegyről a gyerekekkel.\nA vidéknek, ahova megérkeztek, akkoriban még nem volt neve, de a későbbiekben ez lett a legfőbb menedék a mágiával és az üldöztetéssel szemben: Demacia.\nÚj otthonukban a testvérek olyan különbözővé váltak, mint a nappal és az éjszaka. Kayle lelkesen tanulmányozta a település egyre gyarapodó törvényeit, Morganát azonban aggasztotta a lakosság kívülállókkal szembeni bizalmatlansága. Pontosan tudta, hogy milyen érzés menekültnek lenni, ezért a vadont járva kereste a kapcsolatot a kóbor mágusokkal és azokkal, akiket félelemből taszítottak ki a közösségből. Amikor otthon volt, látta, hogy mennyire kínozza apját egykori döntése, hogy otthagyta Mihirát, így egyre keserűbben gondolt anyjára, amiért ilyen fájdalmat okozott nekik.\nMorgana attól tartott, hogy benne és Kayle-ben ott lappang a szellem erejének egy része. Félelme beigazolódott, amikor egy árnyékba és csillagtűzbe burkolózó kard hullott alá az égből. A földbe csapódva azonnal kettétört, és az ikreknek hirtelen szárnyai nőttek. Apjuk zokogni kezdett, amikor látta, hogy kézbe veszik a kard egy-egy felét, és hátat fordított nekik, hiába próbálta őt vigasztalni Morgana.\nKayle örömmel fogadta új hivatásukat, és életre hívta az igazságosztók rendjét, Morgana viszont utálkozva gondolt új erejére... legalábbis addig a napig, amikor fosztogatók ütöttek rajta a településen. Lassan minden utcát elértek a harcok, és Kilamet fegyveresek vették körbe. Morgana azonnal a védelmére sietett, és hamuvá égette a támadókat. A két nővér számtalan életet mentett meg együtt, így Demacia szárnyas védelmezőinek kiáltották ki őket.\nKayle nézetei azonban egyre szélsőségesebbé váltak, és Morganának egyre gyakrabban kellett felszólalnia a bűnbánatra kész emberek nevében. Végül megegyezés született a két nővér és halandó követőik között... egy kelletlenül megkötött, rövid ideig tartó béke. Egy nap Kayle leglelkesebb híve, Ronas, megpróbálta letartóztatni Morganát. Morgana a saját hívei védelmében sötét tűzzel béklyózta meg, és a férfi ezt nem élte túl.\nTűz fénye ragyogta be az eget, amikor Kayle megesküdött, hogy igazságot szolgáltat Ronas megöléséért. Morgana a felhők között ütközött meg nővérével.\nVakító és éjsötét lángokkal támadták egymást, amelyek végül az alattuk álló épületeket is elérték. Úgy tűnt, hogy egyikük végül felülkerekedik… de Morgana megingott, amikor meghallotta apjuk fájdalmas kiáltását. Kilamet egy ház romjai temették maguk alá. Már nem lehetett rajta segíteni. Morgana egy fájdalmas üvöltés kíséretében Kayle felé hajította az anyjuk kardjából neki jutó részt, és meteorként vetette magát alá a levegőből.\nMagához ölelte apját, és az örökségüket átkozta, amiért ilyen pusztítást okozott. A megdöbbent Kayle földet ért mellettük. Morgana dühösen kérdőre vonta, hogy Kilam is megérdemelte-e a büntetést, amiért ellopta őket az anyjuktól. Kayle nem válaszolt, csak felrepült az égbe, és vissza sem nézett.\nMorgana szárnyai innentől fogva ennek a tragédiának az emlékeivé váltak számára. Le akarta vágni őket, de nem talált pengét, amely elég erős lett volna hozzá. Jobb híján vasláncokkal kötözte le őket, és attól kezdve úgy járt a földön, mint a halandók.\nAz évszázadok során a története mítosszá vált, és szinte teljesen elfelejtették Morgana nevét. Demaciában máig isteneknek kijáró tisztelet övezi a „szárnyas védelmezőt,” de csak az egyik nővér igazára és dicsőségére emlékeznek. Morgana sötét fellángolásai és a személyes megváltásba vetett hite a „Rejtőzködő” misztériumában maradtak csak fenn.\nEnnek ellenére nem hagy cserben senkit, aki a segítségét kéri. A megkeseredett és elárult Morgana a királyság árnyékai között várja a napot, amikor Kayle ismét visszatér Runaterrára, hogy mindenki felett ítéletet mondjon.\nAhogy a mágia egyre erősödni kezdett a világban, Morgana felismerte, hogy egyre közeledik ez a pillanat."
    },
    "Naafiri": {
        "name": "Naafiri",
        "region": "Shurima",
        "image_url": "https://cmsassets.rgpub.io/sanity/images/dsfx7636/universe/b366641d047f674c3f13569f830acccf65b081e3-1920x1080.jpg?accountingTag=LoL",
        "champ_url": "https://universe.leagueoflegends.com/hu_HU/champion/naafiri/",
        "lore": "A szuroksötét shurimai éjszakában kevés félelmetesebb dolog van a sivatagi kopó vonyításánál. Ha a csontszáraz szél ezt a metszően éles hangot hordozza, mindenki a kardja közelében tartja a kezét, és ügyel arra, hogy lovai pihentek legyenek, mert a sivatagot járó vérszomjas falkák minden betolakodót készek lerohanni a területükön.\nAz egyik falkát nem egyszerű vadállatok alkotják: egy mindent elemésztő (és ősi) éhség hajtja őket. Olyan éhség, amelyet évszázadokon át nem csillapíthattak.\nNaafiri hosszú ideig egy kripta foglya volt, a lelkét egy dobótőrbe zárták. Sem beszélni, sem mozogni nem tudott, így csak a múlton merenghetett: hogy hatalmának köszönhetően majdnem a darkinok vezére lett. Bármelyiküket le tudta volna győzni, hogy aztán a jogos uralkodójuk legyen… azonban az az átkozott égi szellem, Myisha könnyedén rászedte őt is, és a többiekhez hasonlóan bebörtönözte egy pengébe.\nSzégyen és bánat uralta gondolatait. Ha kapna még egy esélyt… Csak egy gazdatestre lenne szüksége. Egy új porhüvelyre.\nElegendő lenne, ha egy kéz a pengéjére fonódna. Csak egyetlen érintés.\nVégül eljött a nap, amikor feltörték a sír ajtaját. Évszázadok óta először cirógatta a friss sivatagi szél, de volt még ott valami más is… Egy ember.\nHát eljött végre. A gazdatest. Egy drága, tudatlan porhüvely, gondolta a darkin lélek.\nDe a látogató tisztában volt a természetével. Fémfogóval emelte fel a tőrt, és vastag, ólommal bélelt ruhába helyezte. Szorosan becsomagolta, ügyelve arra, hogy ne érjen hozzá, majd nekivágott a sivatagnak a késő délutáni nap fényében.\nNaafiri teljesen kétségbeesett, ahogy érezte maga alatt a dűnéken lassan haladó ló mozgását. Örökre erre lesz kárhoztatva, tehetetlen éber rémálomban fognak telni a napjai az idők végezetéig.\nÉrezte, ahogy a ló léptei felgyorsulnak a napnyugta közeledtével, és a távolból a sivatagi kopók vonyítása hangzott fel.\nMégis kapott egy esélyt.\nA darkin egyetlen hang vagy szavak nélkül magához hívta az állatokat, remélve, hogy megzavarják a férfit, és valahogy kiszabadulhat a zűrzavarban. Csak egyetlen apró érintésre volt szüksége, hogy átvegye a hatalmat a gazdatest felett. Így végre valóra válthatná nagyravágyó terveit, és helyrehozhatná az elkövetett hibákat.\nMegérkeztek a nyáladzó, vicsorgó kopók. Naafiri fogvatartója fél kézzel szorosan tartotta a bebugyolált tőrt – pontosan tudta, mi történne, ha kiszabadulna. A másik kezével kardot rántott, és próbálta megvédeni magát a falkától.\nAz állatok több oldalról támadták a férfit és lovát, addig marcangolva őket, míg végül semmi sem maradt belőlük.\nMég a tőr sem.\nNaafiri érzékszervei egy csapásra életre keltek. Időtlen idők óta először érezte a száraz levegő illatát. A száját a vér fémes íze öntötte el. De mindegyik kopót egy másik falkatársa szemszögéből látta.\nÖsszezavarodott, mígnem az öntudata meghasadt. Ő maga volt az összes sivatagi kopó… nemcsak az egyikük, hanem a teljes falka, a darabokra tőrt penge szilánkjai beették magukat az állatok testébe.\nMicsoda kegyetlen irónia. Nem egy, hanem tucatnyi gazdatestet talált, de egyik sem volt alkalmas magasztos céljai teljesítésére. Gyűlölte a kopókat, a szagukat, a bolháikat, és legfőképp a társaság iránti igényüket.\nDe idővel enyhült a darkin keserűsége, ahogy felismerte az új testek valós természetét. Vadállat létükre egyfajta kollektív bölcsességen osztoztak. Egyedül éheznének. Együtt viszont csúcsragadozóvá váltak, bármilyen prédát el tudtak ejteni. Nem voltak köztük egyének: a falka egyetlen entitássá olvadt össze.\nNaafiri felismerte, hogy nem csak a sivatagi kopók éltek így. A halak, a hangyák és az emberek is így működtek. Sőt, még a darkinok is.\nVisszagondolt a saját múltjára: hogyan osztotta meg a darkinokat saját önzésük és az alantas torzsalkodás. Ez okozta a vesztüket, hiába voltak Runaterra legveszedelmesebb gyilkosai.\nMegértette, hogyan állíthatja vissza egykori hatalmukat. Csak fel kellett kutatnia testvéreit, és megosztani velük a falka bölcsességét."
    },
    "Nami": {
        "name": "Nami",
        "region": "Runaterra",
        "image_url": "https://cmsassets.rgpub.io/sanity/images/dsfx7636/universe/e42e42fb196ed82d51fb13b9d01f985bc28bb16c-1215x717.jpg?accountingTag=LoL",
        "champ_url": "https://universe.leagueoflegends.com/hu_HU/champion/nami/",
        "lore": "Nami egy makacs, fiatal tengeri vastaya, aki a Dagályhívók mágikus botjával átformálja a hullámokat, és védelmezi népét, a marájokat. Nami volt népének első tagja, aki kimerészkedett az óceánból a szárazföldre. Kitartással, elszántsággal és bátorsággal áll helyt a szokatlan közegben.\nA Targon-hegytől nyugatra fekvő tengerben egy vastaya törzs, a marájok élnek. Ezek a sellőszerű lények hosszú idővel ezelőtt egy hasadékot fedeztek fel a mélyben. Egy szörnyű, terjeszkedő sötétség rejtőzött a hasadékban, amely minden életet ki akart irtani.\nA marájok falujának közepén egy világító szikla, a holdkő állt, amelyet állítólag égi mágia járt át. Ennek kísérteties, éteri fénye óvja meg a marájokat a mélységből előmászó lényektől. Körülbelül százévenként a holdkő fénye halványulni kezd. Ekkor a törzs kiválasztja a legerősebb harcosát, és a Dagályhívó címet ruházza rá.\nA Dagályhívónak alá kell merülnie a hasadék jeges mélységeibe, túlélni az ott bujkáló szörnyűségek támadásait, és felhozni onnan egy mélytengeri gyöngyöt. Ha sikerrel jár, a Dagályhívó a partra úszik, ahol a Targon csúcsáról érkezett fénylő vándor vár rá, és egy újabb holdkőre cseréli a gyöngyöt. Embert próbáló feladat, aminek eredményén sokak élete múlik, de ez a csereüzlet eddig kordában tartotta a sötétség szülötteit. Korábban a marájok elit harcosok nagy csapatait küldték a gyöngyért, de hamar rájöttek, hogy minél többen vannak, annál erősebbé válnak a szörnyek, amelyek az ő energiájukból táplálkoznak. Egy hadsereggel könnyedén elbánnak a mélyben élő rémségek, a legendás, a hullámokat irányítani képes maráj botok egyikével felfegyverzett felderítő viszont képes elkerülni a hasadék veszélyeit, és felhozni magával a gyöngyöt.\nNami mindig is Dagályhívó akart lenni, de heves volt és fiatal. Elszánt harcosként tartották számon, akit a marájok leginkább önfejűségéről ismernek, és ez már sokszor sodorta őt bajba. Amikor Nami serdülőkorba lépett, a holdkő fénye száz év után ismét halványulni kezdett. Nami részt vett a Dagályhívók próbatételén. Hevessége miatt azonban a vének Rashót választották Dagályhívónak, aki óvatos volt, és sosem veszítette el a fejét harc közben.\nRasho alámerült hát a mélységbe. Eltelt egy hét, majd egy újabb. A marájok egy egész hónapig vártak a Dagályhívó visszatérésére, de Rashónak nyoma sem volt. Korábban nem fordult elő, hogy egy Dagályhívó kudarcot vallott volna.\nA vének vártak és tanácskoztak, közben a holdkő fénye egyre halványult. Nami tudta, hogy VALAKINEK vállalnia kell a Dagályhívó szerepét, különben népük elpusztul.\nTudta, hogy ő is képes lenne rá.\nNami magához vette anyja botját, és nekivágott a mélységnek. Napokkal később visszatért a gyönggyel, valamint az elesett Dagályhívó botjával. Szemében csöndes iszonyat tükröződött. Bár a véneket dühítette Nami engedetlensége, bátorsága elismeréseként hivatalosan is kinevezték Dagályhívónak. Nami a felszínre úszott, és a hullámokkal a parthoz vitette magát, hogy találkozzon a szárazföldivel.\nAzonban nem volt ott senki a kővel. Helyette egy idős asszony várta a parton.\nA nő nagyszülei szemtanúi voltak a legutóbbi Dagályhívó érkezésének, és elmagyarázta, miért nem érkezett meg az újabb holdkő. Csak a Hold szelleme idézhet meg egy holdkövet, ő azonban elmenekült a Targon-hegyről.\nNami nem akart belenyugodni ebbe. Megfogadta, hogy felkutatja a Szellemet, és megszerzi a holdkövet. A népe puszta léte függött ettől.\nNami a Dagályhívó bot hatalmával egy állandóan mozgó vízfelületet idézett maga alá, majd a szárazföldre kimerészkedve folytatta küldetését.\nA Dagályhívó elszántan vágott neki az ismeretlen, új világnak."
    },
    "Nasus": {
        "name": "Nasus",
        "region": "Shurima",
        "image_url": "https://cmsassets.rgpub.io/sanity/images/dsfx7636/universe/bff6b7362b42e604dca1fcaac70b557ce5e92f97-1215x717.jpg?accountingTag=LoL",
        "champ_url": "https://universe.leagueoflegends.com/hu_HU/champion/nasus/",
        "lore": "Nasus intelligenciáját jóval azelőtt felismerték, hogy a Felemelkedettek közé lépett volna. Csak úgy falta a könyveket, és tízéves korára kiolvasta a shurimai történelem- és filozófiatudomány legkiválóbb alkotásait, rámutatva azok hiányosságaira.\nÖccsét, Renektont azonban más fából faragták: hamar elunta magát, és tanulás helyett inkább a környékbeli gyerekekkel verekedett. Ennek ellenére közel álltak egymáshoz a fivérek, és Nasus ügyelt arra, hogy Renekton ne keveredjen túl nagy bajba.\nAmint nagykorúvá vált, Nasust azonnal tagjai közé választotta a zártkörűen működő, nagy tekintélyű Napkollégium. A birodalom legjobb oktatói vették körül, és idővel a katonai stratégia és a logisztika elismert szakértője, végül pedig minden idők legifjabb tábornoka lett. Ügyes harcos volt, de az igazi tehetsége nem a csatatéren, hanem a tervezésben mutatkozott meg.\nNasus nagyon komolyan vette kötelezettségeit, és gondoskodott arról, hogy minden egyes katonája megfelelő ellátmányt kapjon, időben kifizessék a zsoldjukat, és igazságosan bánjanak velük. Számtalan alkalommal vezette győzelemre a császár halandó seregeit, kiérdemelve az alatta szolgálók hűségét és tiszteletét. Természetesen Renekton is katonai pályára lépett, és Nasus parancsnoksága alatt kiváló, megbízható harcos vált belőle.\nA diadalok és elismerés ellenére azonban Nasus nem lelte örömét a háborúkban. Tudta, hogy szükség van rájuk, legalábbis átmenetileg, ahogy Shurima kiterjesztette befolyását, de szilárdan hitt abban, hogy a legfontosabb kötelességük a meghódított területek tudásának megőrzése. Sürgetésére a legyőzött népek könyveit, tekercseit és tanításait szétosztották a birodalom könyvtárai és irattárai között, hogy bölcsességet és megvilágosodást hozzanak a jövő nemzedékeire.\nTöbb évtizedes hűséges szolgálatot követően egy szörnyű betegség támadta meg Nasust, az orvosa szerint alig egy hete volt már csak hátra.\nShurima népét lesújtotta a hír. Nasus volt a birodalom legfényesebb csillaga, és odaadó szeretet övezte. Maga a császár ecsetelte Setaka, a Felemelkedettek hadseregének vezére előtt a tábornok érdemeit, és kérte, hogy vessék alá a Napkorong próbájának.\nEgy napon és egy éjszakán át tartó tanácskozás után Setaka küldötteivel megüzente, hogy méltónak találták Nasust a Felemelkedés áldására. Gyengesége ellenére azonnal végre kellett hajtani a szertartást.\nAz addigra hadvezéri rangra emelkedett Renekton mindent hátrahagyva a testvéréhez sietett. Döbbenten látta, hogy a betegség szinte felfalta Nasus testét, és törékennyé tette a csontjait. Annyira legyengült, hogy amikor a Napkorong ragyogása elöntötte az emelvényt, Nasusnak nem volt ereje felmászni az utolsó lépcsőkön, hogy beléphessen a fénybe.\nRenekton számára saját életénél is kedvesebb volt szeretett fivére. Karjába kapta az erőtlenül tiltakozó Nasust, és felvitte az emelvényre, vállalva saját pusztulását.\nAzonban mindenki meglepetésére Renekton túlélte a szertartást. Amikor elhalványult a fény, nem egy, hanem két harcos isten lépett elő belőle. A fivérek túlélték a próbát. Nasus a bölcsesség és erő magas, sakálfejű megtestesülésévé vált, míg Renekton egy krokodilfejű izomkolosszussá.\nNasus a halandó elme számára felfoghatatlan erőkre tett szert. A Felemelkedés legnagyobb áldásának azt tartotta, hogy számtalan emberöltőt szánhatott tanulmányaira és elmélkedésre… bár idővel épp ez vált legsúlyosabb terhévé.\nSokkal inkább aggasztotta azonban az az állatias vadság, amely eluralkodott Renekton elméjén. Nashramé ostromakor, miután végre shurimai uralom alá került a város, Nasus döbbenten értesült arról, hogy fivére lerombolta a nagykönyvtárat, és lemészárolt mindenkit, aki az útjába került. Ez volt az első alkalom, hogy a fivérek szembekerültek egymással. Kivont fegyverrel néztek farkasszemet a romok felett. Végül Nasus szigorú, csalódott tekintetét látva elillant Renekton vérszomja, és szégyenkezve elfordult.\nA lázadó állam, Ikáthia elleni hadjárat sok Felemelkedett lelkén hagyott nyomott. Az ott látott szörnyűségek üressé és ingerlékennyé tették őket. Nasus évszázadokra magányba vonult, hogy megértse, mi történt halhatatlan testvéreivel, és hogy miként hat ez a jövőjükre.\nAmikor Azir császár Felemelkedése borzalmas fordulatot vett, Nasus és Renekton a fővárostól messze szolgáltak, és bár azonnal útra keltek, túl későn értek oda. Addigra az Azirt eláruló, gonosz és torz lelkű Xerath nyers energiából álló lénnyé változott, és lemészárolta a lakosságot. Hiába harcoltak elszántan, a fivérek nem tudták megölni őt. A feldühödött Renekton, talán a Nashraméban történtek miatti vezeklésként, megragadta Xerath-ot, és erőnek erejével a város alatt épült Császárok Sírjába hurcolta, arra kérve Nasust, hogy zárja be oda mindkettejüket.\nNasus először hallani sem akart erről, és más megoldást keresett, de hiába. Nehéz szívvel bár, de bebörtönözte Xerath-ot és testvérét az örök sötétségbe.\nMiután Xerath mágiája megfosztotta erejétől, a Napkorong lezuhant, és az életben maradt harcos istenek halhatatlan lelkét egyszerre járta át a veszteség érzése. A város oázisát tápláló szent folyó elapadt, a halál és éhség időszaka köszöntött Shurimára. Egy ideig néhány Felemelkedett próbálta egyben tartani a birodalmat, de végül sorra egymás ellen fordultak. A bűntudattal küszködő Nasus elvonult a világtól, egyedül járta a romokat, amelyeket lassan elnyelt a sivatag, és gyászolta az elveszett birodalmat.\nÉvszázadok teltek el, és Nasus szinte teljesen elfeledte korábbi életét és törekvéseit… míg egy napon halandók leltek rá a Császárok Sírjára, és feltörték a pecsétet. Nem tudta, hogyan történhetett meg mindez, de Xerath kiszabadult.\nNasust rég nem érzett erő járta át, és még őt is megdöbbentette Azir újjászületése és a homokból kiemelkedő Napkorong látványa. Bár Xerath továbbra is hatalmas veszélyt jelentett, Nasus tudta, hogy az újdonsült istencsászárnak útmutatásra és tanácsadókra lesz szüksége az elkövetkező években.\nÉvezredek óta először járta át a remény érzése. Ki tudja, talán imádott fivérét, Renektont is visszakaphatja…"
    },
    "Nautilus": {
        "name": "Nautilus",
        "region": "Bilgewater",
        "image_url": "https://cmsassets.rgpub.io/sanity/images/dsfx7636/universe/0381e43e608994c7c4cd30b4bea8b2af00b44401-1215x717.jpg?accountingTag=LoL",
        "champ_url": "https://universe.leagueoflegends.com/hu_HU/champion/nautilus/",
        "lore": ""
    },
    "Neeko": {
        "name": "Neeko",
        "region": "Ixtal",
        "image_url": "https://cmsassets.rgpub.io/sanity/images/dsfx7636/universe/30f1dc432e9e268ceccfae9259d7675fe7ed5740-1920x1133.jpg?accountingTag=LoL",
        "champ_url": "https://universe.leagueoflegends.com/hu_HU/champion/neeko/",
        "lore": "Neeko egy távoli és jórészt feltérképezetlen szigeten született a messzi keleten, ahova egy ősi vastaya törzs utolsó tagjai vonultak vissza a világ elől. Oovi-Katnek hívták magukat, és egészen a legendás vastayashai’rei-ekig tudták visszavezetni a vérvonalukat, akik minden vastaya ősei voltak.\nAz Oovi-Katek békés, páratlanul tehetséges lények voltak. Harmonikus társadalmuk teljes egységben élt a szellemvilággal, ezért sho’májuk (a lelki esszenciájuk) képes volt összeolvadni bármely közeli élőlényével, így akár fel is tudták venni azok fizikai formáját. Az Oovi-Katek számára ismeretlen volt a titok fogalma, de közülük is Neeko volt a legkíváncsibb, a legkitartóbb és a legélénkebb.\nNagyon szeretett játszani, továbbá apró tárgyakat és gondolatokat elrejteni mások elől, kíváncsian várva, hogy megtalálják-e azokat. Érdeklődő természetének semmi sem szabott határt. Tiszta, ártatlan lélek volt.\nDe az idill nem tarthatott örökké. Egy kataklizma közeledett.\nAz Oovi-Kat vénjeinek gyors gondolkodása és önfeláldozása lehetővé tette, hogy Neeko elmeneküljön halálra ítélt szülőföldjéről. Esetlenül átalakult madárrá, és elillant a pusztító lángok elől, miközben tudatában érezte népe kiáltásait, ahogy elnyelte őket a világok közötti örvény.\nNapokkal később az elkeseredett és kimerült Neeko a tengerbe zuhant. Egy uszadékfába kapaszkodott, teljesen kiszolgáltatva az áramlatoknak. Egyszer csak egy fura körvonal tűnt fel a láthatáron. A hullámok hangokat sodortak felé, ezért elkezdett a különös építmény felé úszni.\nUtolsó erejével felmászott a fedélzetre, amely egy Harelportba tartó kereskedőhajóhoz tartozott. Neeko meghúzta magát az eldugott zugokban, és szólítgatta a szellemvilágot, elveszett törzse után kutatva. Válaszként csak elhaló, szomorú visszhangok érkeztek, és hatalmas, halott fákat látott a törékeny láthatáron túlról…\nAmikor Neeko a hajóról a városba lépett, egy furcsa, új világban találta magát. Érzékei túltelítődtek. A legtöbb lény, sőt, még egy Oovi-Kat is megrémült volna egy ilyen helyzetben... de Neeko nem félt. A város tele volt egyedi személyiségekkel és különféle kinézetű idegenekkel, akiket ezernyi cél hajtott. Megbabonázva figyelte az őt körülvevő történetek és élmények sokaságát.\nHamarosan felfigyelt rá egy vastaya matróz, Krete. Neeko nem értette minden szavát, de azt akarta megtudni, hogy melyik törzsbe tartozik. Neeko kinyúlt felé sho’májával, és a békés szándék jegyében felvette a férfi vonásait és arckifejezését, de úgy tűnt, hogy Krete nem örül ennek. Neekót elárasztották a vastaya sötét gondolatai, ezért ijedten futásnak eredt a tömegben, és többször is alakot váltott, mire végre elmenekült.\nNeeko a Harelporton túli trópusi őserdőben próbálta összeszedni gondolatait. Nem értette, hogy tud bárki is pusztán a szavakra hagyatkozva kommunikálni. Olyan... korlátozottnak tűnt számára.\nHogy megnyugtassa magát, felvette a fák között látott karcsú vadmacskák alakját, és keresni kezdte a társaságukat. Neekónak tetszett, hogy ilyen gyors és mozgékony lehet, az állatok fényes, éles tekintete pedig az otthonára emlékeztette. Aztán a nagymacskák vezetője váratlanul átalakult egy gyönyörű, erős, sötét hajú nővé. Hosszú, feszült csendet követően elárulta, hogy a neve Nidalee, és vonakodva bár, de befogadta Neekót a csapatba.\nNeeko nem szívesen osztotta meg az Oovi-Kat törzs titkait másokkal, de úgy érezte, hogy ő és Nidalee rokon lelkek, és gyanúja szerint a vadász távoli rokona lehetett a vastaya fajnak. Egyre szorosabb barátság szövődött közöttük, és hónapokon át együtt járták a vadont.\nDe a városok és falvak minden hibájuk ellenére továbbra is vonzották Neekót. Álmaiban rendszeresen látogatták az ősei, és minden alkalommal a halott fák sápadt ágainak képeivel árasztották el. A fáknak színre volt szükségük, hogy ismét virágba boruljanak – Neeko ebben biztos volt. Próbálta rávenni Nidalee-t, hogy tartson vele erre az új útra, de nem tudta meggyőzni.\nA csalódott, de elszánt Neeko egyedül vágott neki a kalandnak.\nLehet, hogy az Oovi-Kat törzs örökre elveszett számára, de Neeko szeme előtt egy mágikus jövő képe lebeg: egy hatalmas törzs, amelyben a hasonló gondoskodású vastayák, yordlék, emberek és más lények egy közös álom megvalósításán dolgozhatnak. Úgy gondolja, hogy az ő új törzsében bárki otthonra találhat. Megfogadta, hogy felkutatja a rokon lelkeket, elnyeri a bizalmukat, és élete árán is megóvja a sho’májukat.\nAki ismeri Neekót, szereti is; aki szereti Neekót, eggyé válik Neekóval."
    },
    "Nidalee": {
        "name": "Nidalee",
        "region": "Ixtal",
        "image_url": "https://cmsassets.rgpub.io/sanity/images/dsfx7636/universe/ce81792e63289284421213175eaff353fc6c456d-1215x717.jpg?accountingTag=LoL",
        "champ_url": "https://universe.leagueoflegends.com/hu_HU/champion/nidalee/",
        "lore": "Messze túl a Nagy-Sai könyörtelen sivatagain, a szavanna síkságain és a hegyi sztyeppéken is túl, Shurima és Ixtal határán terül el a hatalmas dzsungel. A titokzatos vidék különös vadállatok otthona, és sűrű, áthatolhatatlan erdőségeit számtalan élőlény népesíti be. A határtalan szépség hazája azonban halálos veszélyeket is rejteget.\nSenki sem tudja, hogy Nidalee – még kölyökként – hogyan maradt magára a dzsungel közepén, a fák sűrűjén áthatoló sírása azonban felkeltette a dzsungel legvadabb macskái, a pakaa-k figyelmét.\nA kölykeivel kóborló anyaállat Nidalee közelébe merészkedett. Talán a szag vezette, talán az anyai ösztön, de a nagymacska habozás nélkül a magáénak tekintette ezt a különös kis lényt, és a barlangjukhoz terelgette-vonszolta. \nNidalee a pakaa-k között nőtt fel, és egy volt közülük – a dzsungel teremtménye. Ahogy cseperedett, együtt játszott a többi kölyökkel, megtanulta, hogyan kell foggal és karommal vadászni, és becserkészni a prédát a dzsungelben. Felnőve a falka teljes jogú tagja, rátermett vadász lett.\nNidalee azonban kezdte elveszíteni az uralmát a teste fölött. Egyik pillanatról a másikra a mancsai furcsa, szőrtelen kézzé és lábbá, tűéles agyarai tompa fogakká változtak. Olykor a láztól ködös fejjel, félig átalakult testtel botorkált ki a barlangból két különös, elmosódott alak nyomában, akik érthetetlenül, de mégis édes hangon suttogtak neki. Valahogy biztonságot adó melegséggel töltötték el Nidalee-t, annak ellenére, hogy nagymacskákból álló családja óva intette őt az idegenektől.\nMárpedig jó okuk volt erre.\nA leghevesebb nyári esőzések idején történt, hogy Nidalee először találkozott a kiilashokkal. Ezek a vastaya vadászok rendszeresen járták az erdőket értékes préda után kutatva, hogy a megszerzett trófeával bizonyítsák rátermettségüket. Nidalee anyja megpróbálta elüldözni őket, de hiába, pengéikkel és lándzsáikkal leterítették.\nMielőtt azonban a vadászok megadhatták volna az idős nagymacskának a kegyelemdöfést, az aljnövényzetből Nidalee ugrott elő, a gyásztól és a haragtól izzó ordítással. Borotvaéles karmaival és fogaival rájuk vetette magát, ők azonban még ennél is erősebb fegyverekkel válaszoltak a támadásra. \nValami azonban megváltozott.\nÉrezte, ahogy egy másik, rég elfeledett örökség felébred benne. Miközben pakaa-ból emberszerű lénnyé változott, macskaügyességgel és fürge ujjakkal megragadta az egyik vadász előrelendített fegyverét, és támadói ellen fordította. A kiilashok erre morgással és sziszegéssel válaszoltak, Nidalee pedig legnagyobb meglepetésére részben értette azt, amit beszéltek.\nŐt átkozták vastayashai'rei őseik nevében, miközben visszavonulót fújtak, és üres kézzel távoztak a csatatérről.\nNidalee elhajította lándzsáját, és szorosan magához ölelte haldokló édesanyját. Testvérei közelebb óvakodtak. Tartottak az új külsejétől, az ismerős szag azonban megnyugtatta őket. Anyjuk halálával az alakváltót fogadták el új vezérüknek. Azon a napon Nidalee megesküdött, hogy megvédi otthonát minden betolakodóval szemben.\nIdővel megtanulta kordában tartani az erejét, és végül már könnyedén váltott a két alak között. Egyre jobban megszokta az új alakját is, rájött, hogyan használhatja fel a természet kincseit a pakaa-k számára ismeretlen csapdák és fegyverek készítéséhez, mézvirágból kevert gyógykenőcsöt, és különös magokkal, virágokkal védelmezte és világította meg a területét. Legbelül pedig folyton azon töprengett, hogy vajon ő-e az egyetlen alakváltó pakaa a világon.\nMinden élőlény a sajátjai közé vágyik – talán ez az ösztön vezette el Nidalee-t a kaméleontestű vándorhoz, Neekóhoz, akivel egy időre elválaszthatatlanok lettek. Nidalee örömét lelte új, kíváncsi társának tanítgatásában, és együtt izgatottan vetették bele magukat a dzsungel számtalan csodájának felfedezésébe, mígnem Neeko végül búcsút vett tőle, mert sorsa Shurima világán túlra hívta.\nMind a mai napig ez a sűrű erdő az ismert világ egyetlen igazán érintetlen vadonja, amely még Nidalee számára is tartogat meglepetéseket. Ám néha, a csendes pillanatokban a vadász azon kapja magát, hogy saját származásán – és a kiilashokkal való találkozáson töpreng – vajon kiderül valaha az igazság?"
    },
    "Nilah": {
        "name": "Nilah",
        "region": "Bilgewater",
        "image_url": "https://cmsassets.rgpub.io/sanity/images/dsfx7636/universe/0b63dba67e71846815d071f4cc0b55188bc7651e-1920x1080.jpg?accountingTag=LoL",
        "champ_url": "https://universe.leagueoflegends.com/hu_HU/champion/nilah/",
        "lore": "Amikor a magabiztos és vidám, mindig furcsán mosolygó Nilah megjelent Bilgewaterben, az egész város felbolydult. A tomboló tengeri kígyókkal vívott párbajai dacolnak az emberi teljesítőképesség határaival: átnyargal a nyílt óceán felszínén a csillogó, prizma alakú, vízből formált ostorkardjával, előbb lepikkelyezi, majd színpadiasan legyilkolja az óriás szörnyeket, miközben arra is szakít időt, hogy köszönetet mondjon „méltó ellenfeleinek” az erőfeszítéseikért. Minden olyan lény, amely nagyobb, mint egy ház, garantáltan felszítja a harci vágyát, és minél halálosabb és hatalmasabb a veszedelem, ő annál eltökéltebben akarja elpusztítani.\nSzármazását és erejének forrását titokzatos homály övez. Az igazság azonban, amelyet csak Nilah ismer, az, hogy valaha másik néven egy nagyon más életet élt.\nEgy számos tagot számláló kathkani család koraérett gyermekeként a kislány, akiből később Nilah lett, egyáltalán nem harcosnak született – inkább afféle nyurga könyvmoly volt, aki főként a mítoszokat és legendákat falta. Kathkanban viszonylagos béke uralkodott, amióta a szomszédos Camavor majd’ ezer évvel korábban összeomlott, így már nem volt szükség nagy harcosokra vagy megénekelt hősökre. Legalábbis Nilah ezt gondolta.\nMiközben azt kívánta, hogy a hősök kora bár sose ért volna véget, a lány megszállottan gyűjtötte a régmúlt történeteit – az eposzokat, amelyekben hatalmas szörnyek és tündöklő hősök csaptak össze az istenek szeme előtt, amikor a világ még fiatal volt, és az emberiségre ezer ellenség leselkedett. Olvasott az őrült király, Viego tragikus bukásáról, az első sárkányok teremtéséről és az univerzum születésének kathkani eredetmondájáról. Nilah mindent megjegyzett, és a lelke mélyén tudta, hogy a mondák varázslatos gazdagsága nem pusztán a képzelet szüleménye.\nVolt egy kedvenc története: az Ashlesh köre.\nAz öröm uráról, a különös Ashleshről szólt: ez a sokkarú szörny kilenc kegyetlen testvérével együtt tartotta rettegésben a világot. A legfőbb örömre éhező Ashlesh megpróbálta elnyelni az istenek birodalmát – az istenek azonban lesújtottak a szörnyre, és mélyen a föld alá, egy végtelen, csillogó tóba száműzték az alvilág hetedik szintjére, ahol a hősök mitikus rendje őrködik felette.\nEnnek a hősi rendnek, amint azt a történet számos talányának megfejtése után Nilah felfedezte, épp Kathkan fővárosának szívében kellett lennie. A lány lelkesen nekiindult, hogy megtalálja ezt a rejtélyes rendet – megismerje a titkaikat, és talán be is álljon közéjük mint egyenlő tag…\nÉs akkor egyszer csak eltűnt. A róla őrzött teljes kép – az arca, a hangja, az igazi neve – kitörlődött az élők emlékezetéből. A feljegyzések felcsavarodtak és semmivé lettek, minden írásos nyom eltűnt a falakról és a szövegekből, a barátait és rokonait pedig cserben hagyták a szavak. Mintha Nilah soha meg sem született volna.\nA nő, aki tíz évvel később előbukkant, már idegenként tűnt fel a szülőföldjén, és nem kötötte semmi a korábban ismert világhoz, mégis egy különös mosoly és végtelen, szüntelen öröm ült ki az arcára. Bármi is történt hosszú távolléte alatt, ő sosem beszélt róla. Talán végül mégis rátalált a mitikus rendre, és ők megtanították a varázslat és a harc fortélyaira. Lehet, hogy szemtől szemben megküzdött az ősi démonnal, Ashleshsel, és a hamis sötétségben egy évtizeden át harcolt vele, mire végre legyőzte. Talán nem is ő az a lány, csak a bőrébe bújt csaló… Vagy az igazság valahol ezek között van. Akárki vagy akármi is volt valójában, a „Nilah” nevet választotta magának a sors legendás folyója után.\nAzután megkezdte működését.\nSzívósságát, hajlékonyságát és felfoghatatlan erejű, folyékony pengéjét csatasorba állítva háborút hirdetett az ősi mítoszok legnagyobb szörnyei ellen: Kígyó anyó, az összes camavorani sárkány legyőzhetetlen őse, Imago, a változás démona és Carnelia völgyének veszedelme, Nabavelicus, az őrült félisten és számtalan támadás elkövetője mind helyet kapott a listán.\nNilah összes ellenfele vad, színes és dühödt csata után múlt ki, az ámuló tanúk szeme láttára.\nNilah legendája minden egyes győzelemmel egyre gyarapodik. Így egy új eposz kezd kibontakozni, amely a közeli s távoli, különös tájakon folytatott kalandozásait beszéli el. Ashlesh ereje segíti a küzdelemben, amelyet a Kathkan biztonságát veszélyeztető gonoszok ellen vív. Szívében még él a veszteség emléke és a jövő ismerete, ami arra sarkallja, hogy egyre hatalmasabb ellenfelekkel szálljon szembe.\nBármi is történt az egykori hórihorgas könyvmollyal, Nilah zabolátlan derűvel tekint a jövőbe. A puszta jelenlétével arra ösztönöz másokat, hogy csatlakozzanak hozzá a küzdelemben, a tettei pedig biztosan bevésik hősi nevét az emberek emlékezetébe, még ha az egykori énjének emléke már ki is törlődött onnan.\nTévedhetetlen vidámsággal száll szembe Runaterra mitológiai gonosztevőivel, és akár magával a végzettel is kész összecsapni, ha a védtelenek megóvása a tét."
    },
    "Nocturne": {
        "name": "Nocturne",
        "region": "Runaterra",
        "image_url": "https://cmsassets.rgpub.io/sanity/images/dsfx7636/universe/5e51c3cdd1e26e920b981369c207a8bbc27b9579-1215x717.jpg?accountingTag=LoL",
        "champ_url": "https://universe.leagueoflegends.com/hu_HU/champion/nocturne/",
        "lore": ""
    },
    "Norra": {
        "name": "Norra",
        "region": "Bandleváros",
        "image_url": "https://cmsassets.rgpub.io/sanity/images/dsfx7636/universe_live/11e3f6bb92001305252d12841d9c763454967118-1920x1080.jpg?accountingTag=LoL",
        "champ_url": "https://universe.leagueoflegends.com/hu_HU/champion/norra/",
        "lore": "– Ó, jaj, ó, jaj – motyogta Norra félig magának, miközben csecsebecsék és könyvek között keresgélt a zsúfolt, mégis tagadhatatlanul pompás könyvtára legfelső polcain. Miközben átfésülte a sorokat, a könyvek életre keltek az érintésétől. A bátrak nagyra nőttek, betűik határozottabbá váltak, és azt kiáltották: „OLVASS EL”, míg a félénkebb címek összezsugorodtak, ahogy az ujját végighúzta a gerincükön. Norra mindegyik könyvet barátságos paskolással vagy udvarias intéssel üdvözölte.\nVaskos kiadások félelmetesen magasra halmozott tornyának tetején egyensúlyozott. A torony ide-oda billegett, varázslattal átrendezve magát a yordle kívánságának megfelelően.\n– Egy kicsit balra – utasította Norra, a költészetből és prózából álló halom pedig ügyetlenül jobbra mozdult. – Nekem balra – mondta Norra, majd a torony építőelemei összhangban mozogni kezdtek, lapjaikkal olyan hangos csörömpölést és susogást keltve, ami minden átlagos könyvtárost pisszegésre késztetett volna.\nDe Norra nem átlagos könyvtáros volt, ha ez a létrájául szolgáló mágikus toronyból nem derült volna ki. A halomban voltak ugyan irodalmi és történelmi művek, de olyan témák is képviseltették magukat, amelyekkel más tudósok nem foglalkoztak volna:\nA sövények törvényei\nYordle illemszabályok kezdőknek\nKőkemény: A sziklák története\nA karamella hosszúra nyúlt történelme\nKincses költészet kalózoknak\nA könyvtárnak persze nem minden tudását őrizték könyvek. Aki olyan bölcs, mint Norra, az jól tudja, hogy az emlékek is remek tanárnak bizonyulnak. És ezek a színpompás szálak – szóljanak akár bölcsességről és csodálatról, csalódásról és hősiességről, vagy bármi másról – még a legszokványosabbnak látszó tárgyakból is kinyerhetők. Egy tehetséges mágus mancsai között ezek az emlékek felfedhetik a múlt titkait, vagy ami még ennél is varázslatosabb, ajtót nyithatnak két hely között.\nEnnek a bizonyos mágusnak a mancsai között egy ilyen szálakból szőtt portál összekötheti a teaházat a krumplifölddel, a mosdót az árpamezővel, vagy akár az egyik világot a másikkal – egy ilyen szakadék áthidalása a mesterség kevésbé kiváló művelői számára végtelenül nehéz lenne.\n– Hová is tettem azt a nyavalyás mütyürt?\n– Ez lenne az? – Macskaszerű praclik nyúltak át egy közeli polc nyílásán, és kikotorásztak egy furcsa alakú fémtárgyat. Talán egykor egy madaraknak készült hangszer lehetett kis fogantyúkkal és egy fúvókával, amely tökéletesen illett a különböző méretű csőrökhöz. Vagy esetleg egy térképész régi szerszáma volt, amelyen átnézve és a fémgombokat megfelelő sorrendben lenyomva fel lehetett jegyezni a csillagok állását.\nA tárgy korábbi rendeltetése nem számított, hiszen most új feladata volt: hozzáférést engedni az előző tulajdonosának kedves emlékéhez. Állványáról lelökve a bizgentyű leesett a polcról, és megkezdte borítékolható zuhanását a padló felé.\nNorra kinyújtotta a karját, és mintha a testének meghosszabbítása lenne, a könyvekből álló építménye követte. A torony kígyóként kanyargott a levegőben, úrnőjét tökéletesen egyensúlyban tartva, miközben ő a gravitáció törvényeit meghazudtolva kinyúlt, hogy elkapja a zuhanó csecsebecsét.\n– Nagyszerű! – kiáltotta. – Még mindig van hozzá tehetségem.\n– Most én jövök! – Norra eleven társa, Yuumi komisz csiripeléssel leugrott a magasban lévő őrhelyéről, frissen fésült fehér bundája csak úgy lobogott körülötte. – Gyorsabban, mint egy zuhanó könyv! – vonyította a mágikus macska, és kinyújtotta a mellső lábait, miközben gondtalanul száguldott a gazdája felé.\nAz utolsó utáni pillanatban Yuumi macska felmenőitől örökölt reflexei (és híres szerencséje) felébredt benne. Egy puffanással biztonságosan földet ért Norra karjaiban, ahol megkapta a kötelező simogatást, ő pedig kellemes, vibráló dorombolással válaszolt. – Mi van benne?\n– Ez a rejtély következő eleme, nemde? – Norra babrálni kezdett a beazonosíthatatlan tárggyal, óvatosan meglapogatta az oldalait, majd megfordította, abban reménykedve, hogy felfedheti a benne rejtőző titkokat. – Nos, ez egy igazán érdekes yordle találmánya lehet!\nA kíváncsi macska, Yuumi csatlakozott a vizsgálathoz. Pofozgatni kezdte a tárgy alját, jól szórakozva a feladaton, ami munkának indult, de játék lett belőle.\n– Yuumi, csak óvatosan!\nAzonban Norra elkésett a figyelmeztetéssel, mert ekkor Yuumi határozottan megnyomta a legalsó gombot. Azt a gombot, amelyet Norra pillanatokkal korábban fedezett fel. Azt a gombot, amelyen Yuumi (ha tudott volna olvasni) a következő feliratot vehette volna ki:\n„NE NYOMD MEG!”\nA Norra kezében lévő eszköz hirtelen, éles és heves csikorgás kíséretében elkezdett alaktalan, égszínkék trutyit ontani magából. Kilőtt a plafonra, majd nagy ívben a hőseink felé kezdett zuhanni a gyorsan közelítő ragacseső. Ahogy a gépezet hangja egyenletes vinnyogássá erősödött, a zápor sebessége egyre gyorsult.\n– Te jó ég! – A csuklója legyintésével Norra megidézett egy fényes buborékot, amellyel védőmágiába vonta Yuumit és becses bundáját. – Keresd a kikapcsoló gombot, Yuumi! – A macska engedelmeskedett, és mancsai közé vette a még mindig köpködő trutyigenerátort.\nVégül Yuumi egyik karma beakadt egy fogantyúba, amely a legtöbb mancs számára túl kicsi lett volna. Meghúzta, és az eszköz fröcsögve leállt. A barátok szótlan csodálkozással bámultak egymásra… majd zengő nevetésben törtek ki.\n– Honnan tudtad, hogy az a fogantyú kell nekünk? – kérdezte Norra.\n– Nem tudtam! – válaszolta Yuumi a nevetéstől elcsukló hangon. – Egyáltalán mire jó ez a ragacsos izé?\n– Bárhogy is gondolkodom, egyszerűen nem emlékszem! – Azzal tovább folytatta a nevetést a két barát, akik elragadóan viccesnek találták a kis híján rosszra fordult kalandot.\n* * *\nNorra felriadt, öklével szorosan markolva az eszközt. A körülötte kavargó Világvég lehetetlen építményeit nézve borzongva visszaemlékezett, milyen hosszú utat tett meg idáig a kényelmes könyvtárától.\nA hüvelykujja alatt a gombon található figyelmeztetés megváltozott: „ELTÉVEDTÉL? NYOMD MEG.” A lelke mélyén Norra mindig is sejtette, hogy az eszköz hasznosnak bizonyulhat, habár azt pontosan nem tudta, hogyan.\nMegfordította a kezében, és megkönnyebbülve vette tudomásul, hogy végre engedelmeskedik. Hiszen most nem volt vele mágikus macskája, hogy segítsen a takarításban. A játékos dorombolás nem töltötte meg a csendet, és itt nem voltak elsimításra szoruló, rakoncátlan szőrtincsek.\n– Hazatalálok, Yuumi – mondta Norra hangosan. – Ne félj. – Egy mancsnyomással aktiválta az eszközt, amelyből kellemes csilingelés hangzott fel, és a zene megtöltötte az elméjét az otthona gondolatával.\nErősen koncentrálni kezdett az eszközben rejtőző emlékre. Hamarosan felpislákolt előtte egy portál, amelynek anyagát a legjobb barátjával töltött délután emlékének szálai alkották. Átlépett a kapun… és eltűnt."
    },
    "Nunu és willump": {
        "name": "Nunu és willump",
        "region": "Freljord",
        "image_url": "https://cmsassets.rgpub.io/sanity/images/dsfx7636/universe/c76c72ca933a0d685bd928dd45db8ee8cab5b2ff-1920x1150.jpg?accountingTag=LoL",
        "champ_url": "https://universe.leagueoflegends.com/hu_HU/champion/nunu/",
        "lore": "A Freljordban hosszan vándorló Notai nomád törzs egyik tagjaként Nunu megtanulta az édesanyjától, Laykától, hogy mindennek van története. Együtt gyűjtötték a meséket, Layka pedig dalokat gyúrt belőlük. Nunu semmit sem szeretett jobban, mint amikor faluról falura járva hallgathatta, ahogy anyja régmúlt korok hőseit énekli meg. A tél hűvös fuvallatai előtt a Notai törzs tagjai még rendeztek egy utolsó zenés-táncos mulatságot mindenkinek, akivel találkoztak.\nMiközben meglovagolta az Anivia szárnyairól lezúduló fagyhullámokat, Nunu szíve az ifjúság vidám dalainak ritmusára vert, és a világ tele volt lehetőségekkel.\nNunu az ötödik névnapján különleges ajándékot kapott Laykától: egy fuvolát. Innentől kezdve maga is elő tudta csalni a dallamokat. Szekerük biztonságos melegében összebújva követték a Layka szívdalaként szolgáló zsinórt, amelyen csomókkal jelölték azokat a helyeket, ahol az évek során együtt megfordultak.\nAmikor a karavánt lerohanták, Nunu elszakadt az édesanyjától. Az életben maradt Notai gyermekeket a jégőrzők egy csapata egy biztonságos faluba vitte a vidék fölé tornyosuló erődjük közelében. Nunu folyton azon tűnődött, hogy mi történhetett Laykával, és abban reménykedett, hogy meghallja a dalait a szélben.\nLeesett a hó. Hetek teltek el.\nNununak mindennél jobban hiányzott az anyja, de a jégőrzők meggyőzték, hogy egy gyermek számára veszélyes lenne a keresésére indulni. Még a fuvolája sem nyűgözte le őket, pedig most már nevet is adott neki: Svellsongur. A hangszer ezt a nevet egy nagy hatalmú kard után kapta, amely csak Nunu képzeletében létezett.\nNunu egyre több időt töltött egyedül. Édesanyja dalaiba, a legendák és ősi hősök közé menekült. Mindennél jobban szeretett volna efféle hős lenni, egy jégőrzőkhöz hasonló harcos, aki meg tudta volna menteni az anyját. Még a vezérükkel, Lissandrával is megismerkedett, aki számtalan kérdést tett fel Layka történeteivel kapcsolatban. Volt egy bizonyos dal, amelyről mindig többet akart megtudni.\nSenki nem hitt abban, hogy Nunuból hős lehet, még a többi Notai gyermek sem, akik most, hogy már tőreik voltak, csúfolták a fuvolája miatt. De Nununak erőt adtak a szívében őrzött dalok, és egy éjjel kitalálta, hogyan érhetné el egy füst alatt, hogy elismerjék, és segítsenek megkeresni az anyját.\nLissandrától hallott egy vad szörnyről, aki mindenkit megölt, aki meg akarta szerezni a hatalmát, és komoly károkat okozott a jégőrzőknek, akik minden évben harcosokat küldtek ellene, de azok soha nem tértek vissza. Nunu anyja szokott énekelni egy dalt... lehet, hogy Lissandra arról kérdezősködött mindig? Nunu hirtelen rájött. Lissandrát a jeti érdekelte.\nNunu meg tudna nevezni a szörnyet. A szörny biztos elfogadja a kihívást, és megtapasztalja majd Svellsongur dühét!\nNunu fuvolája segítségével megszelídített egy csapat elkyrt, és kilopakodott a hóba. A magányos gyermek útra kelt, hogy szembe szálljon a szörnnyel, és végre főszereplőjévé váljon egy olyan legendának, amelyet még ő maga sem tudott volna elképzelni.\nA jetik, a Freljord hegyeit egykor uraló ősi és nemes faj civilizációját egy jégkatasztrófa pusztította el. Az egyik jeti, miután végig kellett néznie, ahogy a fajtája a mágikus erejük elvesztésével elvadul, felesküdött, hogy megvédi, ami a hatalmukból maradt – egy, a közelben lévő halandók jégbe zárt álmaival örvénylő drágakövet.\nAz utolsó mágikus jetit szintén formálta az érzékelés. Noha a feladata az volt, hogy őrizze a varázslatot mindaddig, amíg újra szükség nem lesz rá, nem talált méltó hordozóra. Az otthona romjaira törő emberek szívében csak rosszindulatot látott... így szörnyként, kifent agyarakkal és karmokkal köszöntötte őket.\nDe az őrző tudta, hogy megfeledkezik valamiről. A nevéről... és azok nevéről, akiket egykor szeretett...\nEgykor énekszót is hallani lehetett.\nMindez megváltozott, amikor egy fiatal fiú tévedt a romok közé. Évszázadokat töltött állandó éberségben, így a szörny készen állt, hogy végezzen vele. Vicsorogni kezdett, ahogy megérezte az emberi közelséget.\nDe a drágakő váratlanul sárkányölő és ősi kígyókat lefejező hősök képét hívta elő a fiú elméjéből. A gyermek felmordult, és fuvoláját félelmetes kardként húzta elő. De végül nem sújtott le, mert ahogy a fiú meglátta a körülötte örvénylő hősi látomásokat, megértette az édesanyja dalaiban megénekelt mélyebb igazságot...\nAhogy az őrzőre nézett, nem egy szörnyet látott. Meglátta a lényt, akinek barátra van szüksége.\nA még mindig feldühödött jeti nem számított az első, arcába csapódó hógolyóra. És a másodikra sem. Hócsata! Az őrző első dobását még düh vezette, majd a döbbenet, de végül már az öröm – már nem a félelem, hanem egy gyermek képzelete formálta őt. Egyre bolyhosabb és barátságosabb lett. A morgása nevetésbe fordult.\nDe aztán a szörny véletlenül eltörte a fiú fuvoláját.\nAhogy a gyermek sírni kezdett, az őrző ismerős gyászt érzett formálódni a drágakő körül. Századokon át a népe pusztulását látta, ha belenézett – az eltemetett fenyegetést, a vak árulását –, de most egy égő karavánt látott. Hangot hallott a szélben. Valami mást is megérzett a fiúban, valamit, amit emberben még sosem. Még abban a három nővérben sem, akik réges-régen ellátogattak hozzá. Szeretet volt, a sötét kétségbeesést leküzdő szeretet.\nAbban a pillanatban az őrző rájött, hogy Freljord egyetlen reménye a fiúban már most benne rejlő hatalom volt. A varázslat, amelyet őrzött, csupán eszköz volt. Ami igazán számított, az a szív, amely formálta. A drágakő mágiája a lény egy kézmozdulatára a fiúba költözött, aki így képessé vált képzelete megelevenítésére. A fuvolája megjavításához például elemi jéggé szilárdult álmokba fagyasztotta azt.\nÉs elképzelt egy legjobb barátot, akinek „Willump” a neve.\nFreljord fennsíkjaira szabadulva Nunu szíve és Willump ereje együtt elhozták nekik azt, amit egyedül nem értek volna el: az igazi kalandot! Nunu anyjának dalait követve vadul hógolyóznak egyik helytől a másikig, táplálva a reményt, hogy valahol még életben lehet.\nDe Willump tudja, hogy a varázslattal és az álmokkal felelősség is jár. Egy nap a játéknak vége szakad, ahogy a Freljord szívében megbúvó fekete jég egyre csak olvad és olvad..."
    },
    "Olaf": {
        "name": "Olaf",
        "region": "Freljord",
        "image_url": "https://cmsassets.rgpub.io/sanity/images/dsfx7636/universe/06a08b09079b9ec0a51149bb42fc2377fa5ce9d8-1215x717.jpg?accountingTag=LoL",
        "champ_url": "https://universe.leagueoflegends.com/hu_HU/champion/olaf/",
        "lore": "A legtöbb férfi úgy tartja, hogy a haláltól félni kell. Olaf nem tartozik ezen férfiak körébe. A rettenthetetlen vikinget csak a csatakiáltás moraja és az összecsapó acél csattanása élteti. A dicsőségvágytól és a dicstelen halál szégyenének fenyegető átkától hajtva Olaf vakmerő elszántsággal veti bele magát minden csatába. Olaf lényét a lelke mélyén gyökerező vérszomj teljesen magával ragadta, és csak akkor érzi igazán, hogy él, amikor a halál a markában tartja.\n\nA Lokfar-félsziget Freljord legdurvább vidékeinek egyike. Itt a düh az egyetlen tűz, ami az átfagyott csontokat képes átmelegíteni, a vér az egyetlen folyadék, amely szabadon folyik, és nincs rosszabb sors, mint vénen és gyengén, elfeledve halni meg. Olaf igazi lokfari harcos volt, aki dicsőségben és dicsekvésben sem maradt alul. Amikor egyik este egy feldúlt falu parázsló romjain, klántársai körében épp tetteivel kérkedett, az egyik idősebb harcos végül elunta Olaf hetvenkedését. A veterán katona arra buzdította Olafot, hogy olvassa ki a jelekből a sorsát, vajon a jövője arányban áll-e a hencegésével. Olaf a kihíváson felbátorodva a viharedzett harcos irigységét gúnyolta, majd sorsot vetett egy rég elpusztult vadállat csontjaival, hogy lássa, milyen magasságokba szárnyal majd dicsősége a halála után. Az általános jókedv azonnal alábbhagyott, amint a klántagok kiolvasták az előjeleket: a csontok hosszú életet és csendes elmúlást jósoltak.\n\nOlaf felbőszülten rohant bele az éjszakába azzal az eltökélt szándékkal, hogy bebizonyítja, a jóslat tévedett, ezért elindult megkeresni és levágni Lokfar rettegett fagykígyóját. A szörny már ezreket emésztett el hosszú élete alatt, embert és hajót egyaránt – ellene harcolni és odaveszni bármely harcos számára igazán méltó vég lett volna. Ahogy Olaf a szörny tátongó fekete bendőjébe vetette magát, annál is mélyebbre zuhant, a saját tudata sötétségébe. Amikor végül a fagyos víz magához térítette, a lemészárolt fenevad tetemét látta lebegni maga mellett a felszínen. Bár terve meghiúsult, Olaf nem adta fel, és nekiindult, hogy levadásszon minden legendás karmos-agyaras teremtményt, abban a reményben, hogy a következő csatája lesz az utolsó. Minden egyes küzdelembe teljes erővel vetette bele magát a hőn vágyott halált kergetve, és minden egyes alkalommal megmentette az az őrjöngő téboly, ami a halál torkában kerítette hatalmába.\n\nOlaf így végül arra jutott, hogy egyszerű fenevad nem képes elhozni számára a harcoshoz illő véget. Végül az az ötlete támadt, hogy kiáll Freljord legfélelmetesebb törzse, a fagykarom harcosai ellen. Úgy tűnt, Sejuanit szórakoztatja a kihívás, amelyet Olaf a serege ellen intézett. Pimasz vakmerősége azonban nem menthette meg a vikinget. Sejuani elrendelte a rohamot, és tucatjával küldte rá a harcosait, hogy legyűrjék őt. Egytől-egyig mindegyik katona elesett, míg Olafon ismét eluralkodott az őrjöngő vérszomj, és könnyedén utat vágott a fagykarom törzsének vezéréhez. Olaf és Sejuani összecsapásának ereje megrengette a gleccsereket, és bár a dühöngő harcos megállíthatatlannak tűnt, Sejuaninak mégis sikerült egy kis időre megfékeznie. Ahogy ott álltak összeakaszkodva, Sejuani pillantása úgy hatolt át Olaf harci lázának ködén, ahogy fegyver soha nem lett volna képes. A viking dühöngése alábbhagyott annyi időre, hogy Sejuani megtehette ajánlatát: megesküdött, hogy megszerzi Olaf számára a dicsőséges halált, ha cserébe a rettenthetetlen viking fejszéje az ő szolgálatába áll hódító hadjáratában. Olaf akkor megfogadta, hogy örökségét mélyen bevési Freljord földjébe."
    },
    "Orianna": {
        "name": "Orianna",
        "region": "Piltover",
        "image_url": "https://cmsassets.rgpub.io/sanity/images/dsfx7636/universe/579d1d523bc2feb2057400ffe05b4282d022671d-1215x717.jpg?accountingTag=LoL",
        "champ_url": "https://universe.leagueoflegends.com/hu_HU/champion/orianna/",
        "lore": "Piltover tarkabarka kirakatai között bújt meg a híres mester, Corin Reveck műhelye is. A neves művégtagkészítő által megálmodott, bonyolult rézszerkezetek lélegzetelállítóan szép protézisekben öltöttek testet, amelyek a működés szempontjából gyakran az eredeti testrészt is felülmúlták. Corin lánya, Orianna tanoncként dolgozott apjánál. Barátságos, érdeklődő természete révén boltvezetőként őstehetségnek bizonyult, idővel pedig belőle is ügyes mester lett.\nOrianna kalandvágyó természetű volt, de apja, aki aggódott a biztonságáért, sosem engedte, hogy messzire elkószáljon. Ehelyett inkább színházba járt vele, ahol a kecsesen forgó és szökellő táncosok mozdulatai távoli tájak történeteit mesélték el. Orianna arról álmodozott, hogy egyszer eljuthat ezekre a különös, csodás helyekre, és az előadás után rohant haza, hogy megépíthesse a saját géptáncosait.\nA Zaun alsóvárosában történt katasztrófa híre a műhelybe is eljutott. Egy robbanásban megsérült vegyi vezeték miatt mérges gázfelhő került a levegőbe. Orianna ragaszkodott hozzá, hogy segíteniük kell az áldozatoknak, de ezt Corin megtiltotta. Zaun túl veszélyes hely volt.\nÍgy hát Orianna felszerelkezett, ahogy tudott, és éjszaka kiszökött, hogy a hexdraulikus felvonóval leereszkedjen a mélységbe.\nA pusztítás elképesztő méreteket öltött. Az utcákat beborította a törmelék, a zauniak pedig jobbára csak olajos rongyokat tettek az arcuk elé, úgy sétáltak a mérgező párában. Orianna minden éjszaka légzőkészülékeket javított és az implantátumok szűrőit cserélte. Még a saját maszkját is odaadta egy gyermeknek, aki már alig kapott levegőt.\nApja borzasztóan dühös volt rá, Orianna azonban visszatérése után nem sokkal halálosan megbetegedett. A tüdeje annyira tönkrement, hogy semmi remény nem volt a gyógyulásra. Corin ezt nem tudta elfogadni, ezért addigi munkássága legnagyratörőbb tervét eszelte ki: belevágott a tökéletesen működő mesterséges tüdő létrehozásába.\nHeteken át éjt nappallá téve dolgozott kétségbeesett küldetésén, amíg végül a szerkezet elkészült, ő pedig saját kezűleg végrehajtotta az operációt. Hogy Orianna többé ne csavaroghasson el, a tüdő egy speciális kulccsal működött, amelyet Corin a széfjébe zárva tartott.\nOrianna újra munkába állt, de a méreg egyre jobban szétterjedt a testében. Apa és lánya lázasan dolgoztak az újabb és újabb implantátumok és protézisek kifejlesztésén, hogy az egymás után leálló szerveket pótolhassák. Orianna halandó teste lassan teljesen mesterségessé alakult, végül már csak az egészséges szíve maradt a régi. Ez a hosszú – és igen költséges – folyamat felemésztette Corin vagyonát, így kénytelen volt Zaunba átköltöztetni műhelyét, de megmentette lánya életét. És egy ideig boldogok voltak.\nOrianna azonban kezdett elszakadni egykori önmagától. A régi emlékek egyre inkább idegen történeteknek tűntek. Még az alkotóereje is kezdett elhalványulni, és géptáncosnői, amelyeket egykor oly nagy műgonddal készített, már inkább ügyesen összeállított robotok voltak, mintsem műalkotások.\nBár Orianna úgy érezte, megállt az idő, az apja esetében ez biztosan nem volt így.\nA sokéves görnyedezés eredményeképpen Corint heves mellkasi görcsök gyötörték, így már nem tudott dolgozni, ezért Oriannának kellett gondoskodnia róla. A lány nagy jártasságra tett szert a figurakészítés terén, bár már csak halványan derengett előtte, hogy eredetileg milyen élmények ihlették az alkotásra. A miniatűr táncosok jó pénzt hoztak a konyhára, de ezzel együtt sem engedhette meg magának azt az egyetlen dolgot, amiről úgy hitte, megmentheti az apját. Ezért egy helyi vegyszerbáróhoz fordult.\nOrianna nem kérdezte meg, hogyan jutott hozzá a férfi a hextech kristályhoz. Egyszerűen csak kifizette neki, amit kért. Mielőtt azonban felhasználhatta volna a kristályt, a vegyszerbáró visszatért, és ismét pénzt követelt. Azután harmadszorra is felkereste. Amikor elfogyott a pénze, Orianna tudta, hogy a következő látogatás csúnya véget fog érni. Ránézett a kristályszerkezetre, amely még mindig nem készült el, így túl durva és erős volt az emberi test számára. Felismerte az egyetlen lehetséges megoldást: neki már nem volt szüksége emberi szívére, Corinnak pedig olyan szívre volt szüksége, amelyet soha, senki nem vehet el tőle.\nOrianna heteket töltött az előkészületekkel, és épített egy mechanikus gömböt, amelyet azután beépített a saját szerkezetébe és felkészített a kristály befogadására. Apjával altatót itatott, majd hozzáfogott a műtéthez.\nCorin kapta meg az utolsó darabot abból az Oriannából, akit ismert és szeretett. Orianna egész éjszaka hallgatta apja egyenletes szívverését és a közelükben heverő, csodásan megmunkált labdában élő hextech csendes zümmögését. Csak ekkor ébredt rá, hogy most veszítette el emberi mivoltának utolsó darabkáját – de nem érzett sem félelmet, sem megbánást, egyszerűen elfogadta a tényt. Valami teljesen újjá vált, ő lett az óraművek hölgye, és meg kellett találnia a helyét a világ hatalmas gépezetének alkatrészeként.\nPirkadatkor magához vette a tüdejét működtető kulcsot, és labdája egyetlen lökéshullámával a hátára illesztette azt. Ezután elment.\nCorin arra ébredt, hogy több száz apró figurával van tele a műhely. Megesküdött, hogy egyet közülük soha nem fog eladni: az aranyszínű táncost, amely felhúzás nélkül, állandóan piruettezett."
    },
    "Ornn": {
        "name": "Ornn",
        "region": "Freljord",
        "image_url": "https://cmsassets.rgpub.io/sanity/images/dsfx7636/universe/ad854e752c3a8ae0a5c7245b97211d751a5a29d4-1920x1080.jpg?accountingTag=LoL",
        "champ_url": "https://universe.leagueoflegends.com/hu_HU/champion/ornn/",
        "lore": "Ornn neve egykor közismert volt a ma Freljord néven ismert vidéken. A hiedelmek szerint ő volt a világot megformáló és az első havazást elhozó ősi félistenek legelső gyermeke.\nÚgy tartották, Ornn minden más társánál többre tartja a háborítatlan magányt és az eltökélt munkát. Egy ősi kitörés sebhelyeit magán viselő, szunnyadó vulkán mélyén dolgozott éjt nappallá téve, mindig azt kovácsolva, amihez éppen kedve támadt. Csupa felbecsülhetetlen értékű eszközt készített, amelyek legendás tettekre hivatottak. Aki véletlenül ráakad egy ilyen ereklyére, azonnal felismeri benne a páratlan mestermunkát. Egyesek szerint Braum pajzsát is maga Ornn készítette több ezer éve, mivel ma is ugyanolyan erős és szilárd, mint a megalkotása napján.\nEbben azonban nem lehetünk biztosak, mivel senki sem találta meg a kovácsistent, hogy megkérdezze tőle. Mára azonban a legtöbb Ornnról és tetteiről szóló történetet elhomályosították az ellenségei mesterkedései és a lassan tovaszálló évezredek.\nCsak néhány olyan törzs tagjai emlékeznek rájuk, amelyek egy kovácsokból, építészekből és sörfőzőmesterekből álló, elfeledett kultúra leszármazottainak vallják magukat. Ez az ősi nép a Tűz gyermekei nevet választotta magának. Tagjai Valoran minden részéről összesereglett mesteremberek voltak, akik a Tűzkunyhó lábánál telepedtek le, hogy kövessék Ornn példáját.\nBár imádatukat egyértelműen kimutatták, Ornn sosem tekintette magát a pártfogójuknak. Csak apró biccentésekkel vagy fintorokkal minősítette az elé vitt alkotásokat, de a Tűz gyermekei elfogadták véleményét, és elszántan tökéletesítették tudásukat. Így végül ők készítették a legjobb szerszámokat, ők építették a legszilárdabb épületeket, és ők főzték a legízletesebb söröket az egész világon. Úgy hitték, hogy Ornn titkon tisztelte a kitartó munkájukat és tanulás iránti szenvedélyüket.\nEgy szörnyű éjszakán azonban a Tűz gyermekeinek minden alkotása odalett, amikor Ornn, a halandók számára felfoghatatlan okból összecsapott testvérével, Volibearrel a hegy csúcsán. A kataklizma nyomán keletkező tűzviharokat, hamufelhőket és villámcsapásokat messzi földeken is látni lehetett.\nA harc végére a Tűzkunyhó füstölgő kráterré vált, a Tűz gyermekeiből pedig csak hamu és csontok maradtak.\nBár sosem vallotta volna be, Ornn mélységesen elszomorodott. A Tűz gyermekei megmutatták neki, hogy mire képesek a halandók, de mindez odaveszett a halhatatlanok oktalan csatározása miatt. Bűntudattól sújtva visszavonult kovácsműhelye magányába, és évezredekig csak a munkájával foglalkozott.\nMost talán megérezte, hogy a világ egy új korszak hajnalához érkezett. Úgy tűnik, hogy testvérei ismét fizikai alakot öltöttek, és követőik egyre nyugtalanabbak, agresszívabbak lettek. Freljord maga több részre szakadt és vezető nélkül maradt, az árnyakban pedig félelmetes ősi erők ólálkodnak arra várva, hogy lecsaphassanak…\nOrnn jól tudja, hogy az elkerülhetetlen háború során és azt követően Freljordnak (és egész Runaterrának) szüksége lesz egy jó kovácsra."
    },
    "Pantheon": {
        "name": "Pantheon",
        "region": "Targon",
        "image_url": "https://cmsassets.rgpub.io/sanity/images/dsfx7636/universe/3e0453881b8d408fbb02fabb4a02e09a34c69310-1080x637.jpg?accountingTag=LoL",
        "champ_url": "https://universe.leagueoflegends.com/hu_HU/champion/pantheon/",
        "lore": "Atreus a Targon-hegy barátságtalan lejtőin látta meg a napvilágot, és a Háború csillagképe, a Pantheon egyik csillagáról nevezték el.\nFiatal korától kezdve tudta, hogy harcra született. Törzse sok tagjához hasonlóan ő is a rakkorok katonai rendjében, a Ra’Horakban akart szolgálni. Atreus nem volt sem a legerősebb, sem a legügyesebb harcos, de minden összecsapás után képes volt talpra állni. Idővel heves rivalizálásba kezdett egy másik újonccal, Pylasszal… Atreusnak nem számított, hogy hányszor került padlóra, mindig folytatta a harcot. Pylast lenyűgözte ez a makacs kitartás, és a kiképzésük végére olyanok lettek, mint két testvér.\nAtreus és Pylas ott volt a rakkor csapatban, amely belebotlott egy barbár fosztogató bandába, és csak ők ketten élték túl a rajtaütést. Amikor a Nap szelleme nem volt hajlandó elpusztítani a betolakodókat, Atreus és Pylas megfogadta, hogy megmásszák a Targon-hegyet, és megszerzik saját maguknak az égi szellemek hatalmát.\nMint oly sok elődjük, ők is alábecsülték az út megpróbáltatásait, és Pylas épp akkor távozott az élők közül, amikor felértek a hegy csúcsára. Csak Atreus volt életben, amikor megnyílt az ég, és megszállta a testét az egyik égi szellem, hogy méltó bosszút álljon.\nAzonban nem egy ember tért vissza a rakkorok közé, égi mágiától ragyogó lándzsával és pajzzsal. Maga a Háború szelleme, Pantheon volt az. Méltatlannak találta Atreust, a harcost, aki sosem volt képes győzni, és inkább átvette az irányítást a teste felett, hogy végrehajtsa a feladatot, amelyre szerinte egy halandó sem lett volna képes.\nAtreus a saját tudata foglyaként figyelte, ahogy a szellem darkinok, egy régvolt korszak élő fegyverei után kutatott.\nVégül a Targon-hegy közelében megütközött az Aatrox nevű darkinnal, aki a hegy hatalmát akarta megszerezni. A csata az égben folytatódott, és végigsöpört az alattuk hadba állt halandó seregeken… és végül megtörtént az elképzelhetetlen. A darkin istenölő pengéje mélyen Pantheon mellkasába fúródott, kitörölve a Háborút a csillagképek közül.\nÁm ahogy az égi szellem gyengülni kezdett, Atreus – az ember, akit túl gyengének ítélt – ismét átvette az irányítást. Bár keresztüljárta Aatrox kardja, és az égi szellem fegyvereinek ereje is elhagyta, mégis valahogy nagy levegőt vett, és arcon köpte a darkint. Aatrox Atreusra vicsorgott, és otthagyta elvérezni.\nHiába érkeztek meg órákkal később a varjak, hogy lakmározzanak belőle, Atreus feltápászkodott, és hosszú vérnyomot hagyva maga mögött visszatántorgott a rakkor táborba. A vereségekkel teli élet és az árulás felett érzett dühéből erőt merítve magát a halált is le tudta győzni, míg a Háború áldozatul esett neki.\nAtreus Pylas házában lábadozott, ahol egykori barátja özvegye, Iula ápolta őt. Atreus akkor értette meg, hogy egész életében a csillagokra meredt, elfeledkezve arról, ami a földön várja. Az istenekkel ellentétben a halandók azért küzdöttek, mert nem volt választásuk, és elfogadták, hogy bármikor eljöhet értük a halál. Ez a kitartás jellemezte a veszélyekkel teli világban élőket.\nÚjabb barbár hordák fenyegették az északi településeket, köztük Iula farmját is. Bár csak hónapok múlva lett volna szabad ismét fegyvert ragadnia, Atreus elhatározta, hogy egymaga megállítja az inváziót, és az égi szellem fényét vesztett fegyverzetét magára öltve útnak indult.\nAmikor rájuk talált, már egy másik ellenféllel küzdöttek. A halálkiáltásokból és a mindent elborító vérszagból tudta, hogy Aatroxszal harcolnak.\nAtreus ekkor értette meg, hogy Aatrox űzte a barbárokat a Targon-hegy felé. Bár ellenségeinek tartotta őket, most ők is úgy jártak, mint a rakkor nép: halandók voltak, akik a felsőbb hatalmak konfliktusainak estek áldozatul. Atreust jéghideg, a darkinok és az égi szellemek iránt érzett düh járta át. Egyik se jobb a másiknál. Mindkettő csak bajt hoz a halandók fejére.\nAtreus a barbárok és Aatrox közé állt. A darkin felismerte a legyőzött szellem megviselt páncélját és fegyvereit. Gúnyolni kezdte Atreust… hiszen hogyan lenne esélye ellene a Pantheon ereje nélkül? Bár Aatrox csapásai térdre kényszerítették, Atreus halandó társai kiáltásait hallva akaraterejével ismét életre keltette az égi szellem lándzsáját… és egy hatalmas ugrással támadásba lendült, levágva a darkin kardforgató karját.\nA penge és a darkin is a földre hullott. Csak Atreus maradt talpon, és végignézte, ahogy ismét megjelenik az égen a csillag, amelyről elnevezték.\nBár szeretne visszatérni Iula farmjára, Atreus megesküdött, hogy kiáll az égi szellemek, a Felemelkedettek, a démonok és mindenki más ellen, aki olyan hatalommal bír, amivel csak rombolni képes. Lemondott saját nevéről, és ő lett az új Pantheon, akinek fegyvereit olyan akaraterő járta át, amilyen csak a halállal szembenéző emberben lakozhat.\nAz égi Pantheon elpusztult, de a Háború újjászületett egy emberben."
    },
    "Poppy": {
        "name": "Poppy",
        "region": "Demacia",
        "image_url": "https://cmsassets.rgpub.io/sanity/images/dsfx7636/universe/0fb0e7692c05c9b0ab8b4d3e53fafcdf4bbdf985-1215x717.jpg?accountingTag=LoL",
        "champ_url": "https://universe.leagueoflegends.com/hu_HU/champion/poppy/",
        "lore": "Runaterra világában se szeri, se száma a bátor hősöknek, de egyik sem olyan kitartó, mint Poppy. A magánál kétszer nagyobb pörölyt cipelő yordle hosszú évek óta keresi „Demacia hősét”, a megjövendölt harcost, aki a fegyver jogos tulajdonosa lesz.\nA legendák szerint csak ez a hős képes életre hívni a pörölyben szunnyadó erőt, és igazán naggyá tenni Demaciát. Bár Poppy a királyság legtávolabbi sarkait is bejárta e legendás harcos után kutatva, erőfeszítései nem jártak sikerrel. Akárhányszor is próbálta átadni a pörölyt valamelyik jelöltjének, az eredmény mindig katasztrofális lett, és szinte minden esetben a kiválasztott életébe került. A legtöbben már rég feladták volna a próbálkozást, de az is igaz, hogy csak kevesekben van annyi eltökéltség és kitartás, mint ami ezt a rettenthetetlen harcost hajtja.\nPoppy egykor nagyon más yordle volt. Amióta az eszét tudta, célt keresett az életének. A többi yordle kaotikus szeszélyeit zavarónak találta, ő mindenben stabilitást és rendet próbált kialakítani. Ez a vágya Valoran nyugati részének emberi településeihez vezette, ahol ámulattal figyelte a rendezett sorokban haladó, egymást érő karavánokat. Az emberek többsége fáradt és rongyos volt, de tovább meneteltek a vágyott jobb élet felé, amely talán épp a láthatáron túl várta őket.\nEgy nap viszont egy teljesen másféle karavánt látott. A többi utazóval ellentétben úgy tűnt, nekik határozott céljuk van. Minden nap ugyanakkor keltek, az őrszem kürtjének szavára. Minden nap pontosan ugyanakkor ültek le közösen étkezni, és pár perc különbséggel fejezték be az evést. A táborukat figyelemre méltó hatékonysággal állították fel és bontották le.\nA yordle faj a veleszületett mágiát használva hozott létre lenyűgöző dolgokat, míg ezek az emberek együttműködéssel és fegyelemmel értek el elképesztő eredményeket. Úgy dolgoztak együtt, mint egy gépezet fogaskerekei, és ezáltal többre voltak képesek, mint külön bármelyikük. Ez Poppy számára csodálatosabb volt, mint a világ összes mágiája.\nAhogy Poppy a tábort figyelte biztonságos rejtekéből, a figyelmét egy páncél csillogása keltette fel, amelynek viselője épp kilépett az egyik sátorból. A csapat parancsnoka volt az. A páncél egymást átfedő fémlemezekből állt, amelyek egyetlen egésszé álltak össze. A férfit Orlonnak hívták, és már a puszta jelenléte is lelkesítően hatott a körülötte lévőkre. Ha valaki elveszítette a hitét, ő emlékeztette arra, miért kell kitartaniuk. Ha valaki összerogyott a kimerültségtől, azt arra ösztönözte, hogy felálljon, és küzdjön tovább. Ez bizonyos yordle bűbájok működésére emlékeztette Poppyt, de ehhez itt nem kellett mágia.\nPoppy közelebb óvakodott. Azon kapta magát, hogy követi a csillogó vértet viselő parancsnokot, mintha a sors vonzaná őt hozzá. Figyelte, hogyan vezeti Orlon a katonák gyakorlatait. Nem volt nagy termetű ember, mégis meglepő gyorsasággal tudta meglendíteni a harci pörölyét. Esténként Poppy kihallgatta a tábor véneivel folytatott suttogó beszélgetéseit. Hallotta, ahogy arról tanakodnak, tábort kell bontaniuk, és nyugat felé indulni, hogy állandó települést hozzanak létre.\nPoppy fejében csak úgy cikáztak a kérdések. Merre tart Orlon? Honnan jött? Honnan szedte össze ezt a fegyelmezett csapatot, és van-e köztük helye egy yordle lánynak? Ebben a pillanatban hozta meg élete legfontosabb döntését. Életében először határozta el, hogy felfedi magát egy ember előtt, mivel először érzett kötődést egy ember iránt.\nA bemutatkozás kicsit nehézkesen indult, mert Orlonnak ugyanolyan sok kérdése volt, mint Poppynak, de ők ketten hamarosan elválaszthatatlan barátok lettek. A férfi lett a mentor, a lány pedig a hithű követő. Poppy a gyakorlótéren is pótolhatatlanná vált, mivel ő volt az egyetlen, aki meg merte ütni Orlont. Soha egy csipetnyi alázatot nem mutatott, és gyermeki ártatlansággal kérdőjelezte meg a férfi döntéseit, mintha nem tudta volna, hogy kötelessége vakon teljesíteni a parancsokat. Elkísérte őt az új település helyszínére. A nagyra törő új államot Demaciának keresztelték, és bárkit szívesen láttak, múltjától és társadalmi helyzetétől függetlenül, amíg kész volt a közösségért dolgozni.\nOrlon közkedvelt figura lett a királyságban. Bár kevesen látták őt, amint használja is a pörölyét, az mindig ott volt a hátán, és a fegyver hamar a születő állam szimbólumává vált. Pletykák kezdtek terjedni, hogy egy csapással porrá zúzza a hegyeket, és maga a föld is meghasad az ütésétől.\nOrlon a halálos ágyán Poppyra hagyományozta a pörölyt, és vele a reményt, hogy a királyság túléli őt. Orlon csak ekkor mondta el a pöröly történetét, és azt, hogy a fegyvert igazából nem neki szánták. Elmesélte Poppynak, hogy a pörölyt Demacia hősének kell átadni, az egyetlennek, aki képes lesz megőrizni Demacia egységét. Poppy megesküdött haldokló barátjának, hogy felkutatja a hőst, és átadja neki a pörölyt.\nPoppy amilyen elszánt, annyira hiányzik belőle az önteltség, és fel sem merült benne, hogy ő lehet az a hős, akiről Orlon beszélt."
    },
    "Pyke": {
        "name": "Pyke",
        "region": "Bilgewater",
        "image_url": "https://cmsassets.rgpub.io/sanity/images/dsfx7636/universe/f1abbdb3239280e314a8d5d5834a0303b25d2495-4000x2250.jpg?accountingTag=LoL",
        "champ_url": "https://universe.leagueoflegends.com/hu_HU/champion/pyke/",
        "lore": "A fiatal Pyke sok bilgewaterihez hasonlóan a dögkikötőkben kezdett dolgozni. Mindennap újabb mélytengeri szörnyek tetemeit vontatták be a rakparton sorakozó üzemekbe, ahol aztán feldolgozták minden porcikájukat. A kerületet, ahol munkát talált, Vérkikötőnek hívták, mivel onnan még a dagály sem tudta kimosni a vörös, nyálkás uszadékot, amely a fapallókat nyaldosta szüntelenül.\nHamar kiismerte a szakmát: a munka kemény, a fizetség csekély volt. Pyke százszor is végignézte, ahogy súlyos aranyerszényekkel fizetnek a kapitányoknak és legénységüknek, akik bevontatták a hatalmas dögöket, amelyeket aztán ő és társai bontottak eladható részekre. Nem érte be néhány rézgarassal, ami a zsebében maradt a hét végére, ezért addig győzködte az egyik kapitányt, amíg az fel nem vette a legénységébe. Kevesen voltak elég bátrak ahhoz, hogy a hagyományos kígyó-szigeteki módszerrel vadásszanak, ahhoz ugyanis puszta kézzel kellett a vontatóhorgokat rögzíteni, majd a még élő szörnyön kellett elkezdeni a hentesmunkát. Pyke félelmet nem ismerő és ügyes szigonyossá vált, a legjobbak között emlegették. Jól tudta, hogy a hús csak filléreket ér, az igazán értékes részek a nagyobb, veszélyesebb szörnyek szervei voltak, amelyeket frissen kellett kivágni a bestiákból.\n\nA préda veszélyességétől függött, hogy mennyit ér, és a bilgewateri kereskedők a lidérchalért fizettek a legtöbbet. A hal tűhegyes fogakkal teli szájából kellett kiemelni a zafilittel teli mirigyet, amelyre Runaterra-szerte óriási volt a kereslet. A világító kék olajat mágikus készítményekhez használták fel, egyetlen palack árából tíz hajót meg lehetett venni, legénységgel együtt. Végül egy tapasztalatlan kapitány vezette vadászat során tanulta meg Pyke, hogy milyen veszélyes szakmát választott.\nNéhány napja voltak úton, amikor egy óriási lidérchal tört a felszínre, és nagyra tátotta száját, láthatóvá téve az ott sorakozó zafilitmirigyeket. Több szigonnyal rögzítették a hajóhoz, és bár Pyke még soha életében nem látott ekkora és ilyen idős példányt, habozás nélkül a szájába vetette magát.\nÉpp munkához látott volna, amikor valamiféle remegés tört elő a szörny mélységes mély torkából. A tenger felszíne tajtékozni kezdett, és egy egész csapat lidérchal jelent meg. Mind nekitámadtak a hajó oldalának. A kapitány pánikba esett, és elvágta Pyke kötelét. A halálra ítélt szigonyos utoljára a legénység tagjainak iszonyodó arcát látta, ahogy végignézték, amint élve elnyeli őt a szörny.\n\nAzonban Pyke története ezzel nem ért véget.\nAz ismeretlen mélységben, ahol a gigászi víztömeg óriási nyomása nehezedik az óceánfenékre, magához tért a hal szájában. Kék fények ezrei vették körül, és úgy tűnt, hogy őt figyelik. Egy ősi és titokzatos erő öntötte el a tudatát, és látomások sora idézte elé, hogy mi mindent veszített el, míg mások egyre csak gyarapodtak.\nPyke lelkét elárasztotta a bosszúvágy. Az óceán mélyére küldi azokat, akik valaha is ártottak neki.\n\nAmikor visszatért Bilgewaterbe, először senki sem figyelt fel a gyilkosságokra – semmi szokatlan nem volt abban, hogy néhányan beadták a kulcsot. De a hetekből hónapok lettek, és lassan kirajzolódott a gyilkosságok mintája. Számos hajó kapitányát találták meg holtan, kibelezve. A kocsmákban szárnyra kapott egy pletyka, miszerint az elátkozott hajó, a Terror egykori legénységét tizedeli egy bosszúszomjas kísértet. Míg korábban büszkeséget és becsületet jelentett a kapitányi rang, onnantól kezdve rettegett bélyeggé vált.\nAzután következtek a duggatók, az elsőtisztek, a kereskedőtisztek, a bankárok... bárki, akinek csak köze volt a dögkikötőkhöz. Egy új név jelent meg a körözési táblákon: ezer aranykraken a hírhedt Vérkikötői gyilkos fejéért.\n\nA mélység ugyan eltorzította az emlékeit, de Pyke-nak sikerült, ami senki másnak korábban: félelmet keltett a gátlástalan üzletemberek, gyilkosok és tengerjáró banditák körében, pedig a nyilvántartás szerint soha nem járt Terror nevű hajó Bilgewater kikötőjében.\nA város, amely szörnyekre vadászik, egy szörnyeteg prédájává vált... és Pyke még nem végzett."
    },
    "Qiyana": {
        "name": "Qiyana",
        "region": "Ixtal",
        "image_url": "https://cmsassets.rgpub.io/sanity/images/dsfx7636/universe/701238dd7451fe3f836ded843c6d869c43f24261-4000x2348.jpg?accountingTag=LoL",
        "champ_url": "https://universe.leagueoflegends.com/hu_HU/champion/qiyana/",
        "lore": "Qiyana az uralkodócsalád legfiatalabb tagja, és abban a tudatban nevelték, hogy esélye sincs Yun Tal trónjára ülni. Szülei Ixaocan, az Ixtal dzsungeleinek mélyén rejtőző városállam kormányzói voltak, és születésüktől fogva arra tanították gyermekeiket, hogy a nyomdokaikba lépjenek, és a büszke, elszigetelt nemzet hagyományai szerint éljenek. Qiyana kilenc, az utódlási sorban előbb álló nővére kapta a legtöbb figyelmet, így gyakran vágyott rá, hogy fontos szerepet tölthessen be a családban.\nÉs amikor az ifjú Qiyana elkezdte tanulmányozni Ixtal ősi elemi mágiáját, meg is találta ezt a szerepet. Hamar rájött, hogy elképesztő tehetséggel van megáldva. Bár mindössze hét éves volt, Qiyana hetek alatt elsajátította a haladó technikákat, míg nővérei hosszú évek tanulmányai után is csak az alapokkal ismerkedtek.\nQiyana sorra felülmúlta minden nővérét az elemi mágiában, és ahogy nőtt a tudása, úgy vált egyre keserűbbé. Miért vesztegettek a szülei ennyi időt értéktelenebb nővéreire? Amikor őket választották ki a mágikus rítusok végrehajtására, amelyek elrejtik Ixtalt a külvilágtól, Qiyana dühében harcokat provokált, hogy bizonyítsa erejét. Hamar Inessa, a legidősebb nővér és közvetlen trónörökös vált Qiyana célpontjává.\nInessa meg sem próbálta megbékíteni húgát. Remegett a dühtől, amiért tizenkét évvel fiatalabb testvére tiszteletlenül bánt vele. Ahogy idősebbek lettek, egyre hevesebbé váltak vitáik, míg végül Inessa fizikai erőszakkal nem fenyegette meg Qiyanát, aki erre párbajra hívta ki: rituális harcban döntsék el egész Ixaocan színe előtt, hogy ki az erősebb... és ki méltó szüleik trónjára. Inessa elfogadta a kihívást, hogy alázatra tanítsa húgát.\nA párbaj végére Inessa lebénult, Qiyana viszont sértetlenül megúszta az összecsapást.\nAzonnal át akarta venni a trónörökösi feladatokat, de a szülei felháborodtak tettein. Nem voltak hajlandók teljesíteni a kérését; a törvények világosan kimondták, hogy Qiyana mindig csak a tizedik lesz Yun Tal trónörökösi rangsorában. Qiyanát lesújtotta ez a fejlemény, de hamar kiderült, hogy a párbaj híre egész Ixaocanban ismertté tette. Végre megkapta, amire egész életében vágyott: a tiszteletet.\nEz az érzés hamar egyfajta függőséget váltott ki. Qiyana égett a vágytól, hogy újra és újra elismerjék kivételes képességeit. Sőt, egész Ixaocannak büszkén mellé kellene állnia, hogy elemi mágiájukkal móresre tanítsák a külső világot. Ehelyett bujkáltak az idegen felfedezők és a bányászok elől, akik egyre csak pusztították a határon elterülő erdőket.\nQiyana szülei udvarában nyíltan kimondta szándékát: szeretné elűzni a bányászokat, és begyógyítani a föld sebeit. Qiyana szülei ellenezték az ötletet. A „kívülállókkal” való kapcsolat csak gyűlöletet, háborút és betegséget hozna rájuk, veszélybe sodorva az évszázadokon át megóvott dinasztiát. Qiyana forrt a dühtől. Meg akarta mutatni a hatalmát a világ előtt, és bizonyítani, hogy a szülei tévedtek.\nSzülei akarata ellenére Qiyana megtámadott egy bányát, és egy kivételével minden bányászt megölt. Qiyana a túlélő tágra nyílt szemeit látva tudta, hogy el fogja vinni hírét a külvilágba, és elmondja ennek a Pilt-overnek, hogy egy nagy hatalmú elementalista rombolta le a bányát.\nIxaocanban Qiyana nem is tagadta, hogy ő felelős a mészárlásért, felbőszítve ezzel anyját és apját. Tudatták vele, hogy a piltoveri kereskedők újabb bányászokat és fegyvereseket indítanak útnak a dzsungelbe. Qiyana szülei nem tűrhették, hogy lányuk felelőtlen tettei újabb kívülállókat vonzzanak földjükre, és szomorú szívvel elrendelték a bebörtönzését.\nÉpp őrizetbe vették volna, amikor az udvar számos elementalistája Qiyana védelmére kelt. A lány állításuk szerint páratlan tehetséget mutatott, így meggyőzték az uralkodókat arról, hogy Qiyana segíthet erősebbé tenni és megvédeni a várost. Qiyanát szabadon engedték, de előbb meg kellett esküdnie, hogy hűséggel fogja szolgálni idősebb rokonait, és sosem kerül ismét kapcsolatba kívülállókkal.\nAhogy egyre nőtt csodálóinak száma, Qiyana rájött, mi a végzete. Minden hagyománynál erősebb hatalom van a kezében, így mindent megtesz azért, hogy egy nap ő ülhessen a trónra.\nŐ minden idők leghatalmasabb elementalistája. Egy nap ő lesz Ixaocan uralkodója, és idővel egész Ixtal császárnője."
    },
    "Quinn": {
        "name": "Quinn",
        "region": "Demacia",
        "image_url": "https://cmsassets.rgpub.io/sanity/images/dsfx7636/universe/c184e107070eb49041d26b2d681424d120abe1b6-1215x717.jpg?accountingTag=LoL",
        "champ_url": "https://universe.leagueoflegends.com/hu_HU/champion/quinn/",
        "lore": "Quinn és ikertestvére, Caleb Uwendélben, egy eldugott hegyi faluban született Demacia észak-keleti részén. Uwendél vadászok és földművesek lakta, virágzó falu volt. Hegyi vadászok védték, akik elűztek bármilyen szörnyet, amely lemerészkedett a hegyekből.\nAz ikrek még fiatalok voltak, amikor az országot járó III. Jarvan király ellátogatott Uwendélbe. Quinnt és Calebet lenyűgözte az őt kísérő lovagok pompás öltözéke és csillogó vértjei. Amikor apjuk, a falu fegyverkovácsa látta, hogy gyermekei azt játsszák, bátran védelmezik a vidéket, egyszerű fegyvereket készített számukra.\nDe ahogy a gyerekek felcseperedtek, egyre több időt töltöttek a vadonban anyjukkal, az egyik helyi rangidős hegyi vadásszal. Megtanította nekik, hogyan élhetnek túl a vadonban, hogyan kövessék az állatok nyomát, és – ami a legfontosabb – hogyan harcoljanak. Quinn és Caleb hatékony vadászpárossá vált: a lány jó nyomolvasó és kiváló íjász volt, a fiú pedig remek csapdákat készített, és jól bánt a lándzsával.\nÁm az egyik felfedezőútjuk tragédiába torkollott.\nQuinnt és Calebet, immár Uwendél hegyi vadászait, felbérelte egy nemesekből álló társaság, akik a fővárosból érkeztek, hogy elejtsenek egy óriás agyaras bestiát – egy, a vastag irhájáról, hosszú szarvairól és féktelen vadságáról ismert ragadozót. Nem tudtak azonban egyből végezni az állattal, és a sebzett bestia ellenük fordult. Az ikrek nem késlekedtek: Caleb a lándzsájával kiszúrta a lény egyik szemét, Quinn pedig megfutamította a nyilaival… csakhogy Calebet addigra felnyársalta a bestia halálos szarvaival.\nA csapat vezetője, Lord Barrett Buvelle, segített Quinn-nek eltemetni a fivérét, nem messze az összecsapás helyszínétől. A lányt teljesen összetörte testvére elvesztése.\nNem tudta feldolgozni gyászát, és rendszeresen visszatért a sírhoz, már a hegyi vadászként végzett munkában sem lelte örömét. Ügyetlenebbé is vált a vadonban, egyre gyakrabban vétett hibákat: nem vett észre nyilvánvaló nyomokat, és rendre célt tévesztettek a nyilai.\nNéhány hónappal később Lady Lestara Buvelle felkereste Quinn családját. A nemesasszony hálás volt, hogy Quinn megmentette a férje életét, és szerette volna tudni, mivel hálálhatja meg. Quinn-nek azonban semmi sem jutott eszébe. Megköszönte Lady Buvelle kedvességét, és udvariasan elutasította az ajánlatot.\nCaleb halálának első évfordulóján a lány szokásához híven ismét ellátogatott a sírhoz. A gyászoló Quinn nem vette észre a közeledő agyaras bestiát, amelynek hiányzó szeme egyértelművé tette, hogy fivére gyilkosáról van szó.\nA szörny nekirontott. Quinn sorra lőtte ki nyilait, de hasztalanul, és tudta, hogy eljött számára a vég. Ekkor egy fenséges madár csapott le az égből: a rég kihaltnak hitt azúrsasok egyike. A sas karmai és csőre mély sebeket ejtettek a szörny pofáján, de az igen szívósnak bizonyult, és szarvával a madár szárnyába hasított.\nAhogy az agyaras bestia új rohamra indult, Quinn kilőtte utolsó nyilát is. Ezúttal hibátlanul célzott, és pontosan a lény torkába lőtt, szinte azonnal végezve vele.\nÓvatosan közelítette meg a sérült madarat, mivel az azúrsasok vad, megszelídíthetetlen vadászok hírében álltak, az állat szemébe nézve azonban rájött, hogy valódi társra lelt. Quinn ellátta a madár sérült szárnyát, és vele együtt tért vissza Uwendélbe. Valornak nevezte el, és kettejük erős barátsága visszaadta Quinn életkedvét. Ismét azon kezdett gondolkodni, hogyan szolgálhatná Demaciát lovagként a harcmezőkön.\nÉdesanyja emlékeztette, hogy ehhez egy jómódú támogatóra lenne szüksége, mert a család nem engedhet meg magának ilyesmit. Apja viszont arra biztatta, hogy keresse fel Lady Buvelle-t a fővárosban, aki korábban meg szerette volna hálálni a családjának tett szolgálatot.\nApja segítségével Quinn lovaghoz méltó fegyvert készített: egy kiváló ismétlő számszeríjat, amely a ravasz meghúzásakor akár több nyilat is ki tudott lőni. Quinn és Valor együtt indultak el a Pompás városba.\nLestara Buvelle örömmel vállalt kezességet Quinnért, sőt, személyesen járt közbe az érdekében Koronaőr Tianna főmarsallnál. Quinn egy héten belül letehette esküjét Demacia legújabb íjászlovagjaként.\nMára híressé tette Uwendél hegyi vadászait, és szívesen tölti idejét a határvidéken, a lehető legkevesebb időt töltve a környező városokban. Quinn nem hagyatkozik a rangjára az alárendeltjeivel szemben, sőt, előszeretettel támaszkodik egyedi képességeikre és helyismeretükre, fittyet hányva a hadsereg többi részében kialakult hierarchiára.\nQuinn és Valor távoli vidékeket járt be Demacia szolgálatában, megfordultak a fagyos Freljordban, és mélyen behatoltak a noxusi területekre is. Erős köteléküknek hála minden küldetésük sikerrel járt, és tovább erősítette a királyság határainak biztonságát a jövő nemzedékei számára."
    },
    "Rakan": {
        "name": "Rakan",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/f5202263b1685fbaaa6aab44868ac08b53bb786b-2181x844.jpg?accountingTag=LoL",
        "champ_url": "https://universe.leagueoflegends.com/hu_HU/champion/rakan/",
        "lore": "Ionia ősi, misztikus erdőségeinek határán, Qaelin keleti szigetén éltek egykor a lhotlan vastayák. Azon a vidéken az idő csaknem jelentéktelen fogalom volt, a mágiát pedig úgy szívták magukba a helyiek, mint más a levegőt. Ezeknek a félvér lényeknek a halandók vidéke csak könyörtelen, mágiamentes sivatagnak számított – és az évszázadok elteltével ez a sivatag csak nőtt, kiszorítva a vastayák területét.\nRakan egy hanyatló törzsbe született, azonban soha nem adta fel a reményt.\nFivéreihez hasonlóan Rakan is csak nézte, ahogy az emberi települések egyre nagyobbak lettek, ezzel – saját biztonságuk érdekében – meggátolva Ionia vad, kaotikus mágiájának áramlását. Számos törzs küldöttei próbáltak meg egyezségre jutni az emberekkel, olyan megállapodásokat kötni, amelyek megvédenék a vastayák boldogulásához szükséges misztikus energiát. Azonban ezeket az ígéreteket mindannyiszor megszegték.\nA legtöbb vastaya kiábrándultságában – maradék földjéhez ragaszkodva – egyre inkább elzárkózott. De az ifjú Rakan egy más megoldásban hitt. A harci táncos szerint a halandókat meg lehet győzni, hogy ne gátolják a vad mágia áramlását, ha ők is meglátják annak szépségét – Rakan pedig azzal hencegett, hogy majd ő fogja nekik megmutatni. Emiatt a mu’takl jelzővel illették – azaz már nem bíztak benne, mondván emberszimpatizáns és kollaboráns.\nRakan elhagyta a Lhotlan törzset, és eltökélte, hogy Ionia-szerte ismertté teszi népe énekét. A színpadias szélhámos minden fogadó és falusi karnevál szívesen látott vendégeként tengette életét, de az évek elteltével rájött, hogy a halandók számára ő csupán ennyi volt. Nem számított, hány táncot vagy dalt adott elő, az sem, hogy mennyire bűvölte el a közönséget – csupán a részeges mulatozók szórakoztatására volt alkalmas.\nRakant nyugtalanná tette ez a céltalanság… egészen addig, amíg a vlonqói szüreti mulatságon meg nem látta a szintén a Lhotlan törzsből való Xayah-t.\nÉppen az egyik régi dalát adta elő, és ragyogó tollazatával bűvölte el az egész várost, amikor a közönség soraiban felfigyelt a lányra. Számtalan halandó és vastaya nőt csábított már el korábban, az Ibolyaszín holló azonban – bár mutatott némi érdeklődést – fittyet hányt lehengerlő vonzerejére.\nHogyan volt képes ellenállni neki? Ez egy igazi talány volt.\nA lány felkeltette az érdeklődését, ezért Rakan odament hozzá, és a törzsükről érdeklődött. Amikor Xayah elmondta neki, hogy a lhotlanok elvesztették utolsó földjeiket is, Rakan dühösen felüvöltött. Ez már imponált Xayah-nak, aki biztosította a fiút, hogy még van remény: a lány egy nagy dolog, egyfajta lázadás részese volt, és vissza akarták venni azt, amit a vastayák elvesztettek. És ezalatt nemcsak a Lhotlan törzset értette, hanem minden vastayát.\nRakan teljesen ledöbbent. Itt volt a lehetősége, hogy megváltást hozzon népe számára, amiért akár meghalni is képes lett volna. Könyörgött Xayah-nak, hadd tarthasson vele, aki bele is egyezett azzal a feltétellel, hogy ki kell vennie a maga részét a munkából.\nXayah hamar rájött, hogy Rakan tánctudománya csata közben legalább annyira lenyűgöző, mint a színpadon. Rakan a lhotlan történelem legnagyobb harci táncosának nevezte magát – amit igazából senki nem tudott megcáfolni. Látványos belépői és szemkápráztató akrobatikus mozdulatai elkábították és összezavarták az ellenfelet, mielőtt Xayah kiüthette őket borotvaéles tollaival. Bármilyen veszélyesre is fordult a helyzet, kísérteties harmóniában harcoltak együtt.\nUtazásaik során Rakant lenyűgözte, ahogy Xayah viszonyult a világhoz. Mindig felkészültnek, tartózkodónak és összeszedettnek tűnt… míg ő szétszórt volt, szószátyár és komolytalan. Bár Rakan gyakran elfelejtette a lány gondosan kieszelt terveit, e hiányosságát kompenzálni tudta fejlett érzelmi intelligenciájával és karizmájával, belelátott mások fejébe, és manipulálni tudta őket. A két vastaya ég és föld volt, mégis – egymás gyengeségeit kiegészítve – együtt hatalmas tetteket vittek véghez.\nRakan hamarosan elképzelni sem tudta volna az életet Xayah nélkül, és nyilvánvalóvá vált, hogy a lány is így érez iránta. A pár egy zsivajgó kocsmai verekedés kellős közepén vallott szerelmet egymásnak.\nMindezek ellenére nem mindenben értettek egyet. Míg Xayah feketén-fehéren látta a világot (amelyben mindig a halandók voltak a rosszak), Rakan sokkal együttérzőbb volt, és hitte, hogy néhányukat még észhez lehet téríteni. E különbségek ellenére Rakan biztos volt abban, hogy az egymás iránt érzett szerelmük összetartja őket az előttük álló nehézségekben.\nXayah-nak hála Rakan megtalálta a célját. Társának szélsőséges motivációja által inspirálva Rakan magáénak érezte a lány hadjáratát, és együtt harcoltak tovább, hogy visszahódítsák az Első hont a vastayáknak."
    },
    "Rammus": {
        "name": "Rammus",
        "region": "Shurima",
        "image_url": "https://cmsassets.rgpub.io/sanity/images/dsfx7636/universe/60bbb4069192b33c83dafa45c6c3fa97e03f9903-1215x717.jpg?accountingTag=LoL",
        "champ_url": "https://universe.leagueoflegends.com/hu_HU/champion/rammus/",
        "lore": "Rammus, ez a fura lény sokak szemében hős, mások legyintenek rá, de mindenki számára rejtély. Rammust tüskés páncél védi, és bármerre jár, a származását illetően egyre vadabb történetek születnek, amelyek szerint volt már félisten, szent orákulum vagy akár egyszerű állat, akit a mágia alakított át. Bármi is legyen az igazság, Rammus megtartja magának, és nem áll le másokkal megvitatni, miközben fáradhatatlanul járja a sivatagot.\nVannak, akik hiszik, hogy Rammus a Felemelkedett lények egyike, egy halandók között járó, ősi istenség, aki szükség idején Shurima páncélos őrzőjeként a birodalom segítségére siet. A babonás népek szemében ő a változás hírnöke, aki mindig az erőviszonyok átalakulásának küszöbén jelenik meg. Mások szerint Rammus egy olyan kihalófélben lévő faj utolsó képviselője, amely még azelőtt élt itt, hogy a rúnaháborúk féktelen mágiája lecsapott volna a sivatagra.\nA hatalomról, mágiáról és rejtélyekről szóló különös történetekkel övezett lény bölcsességére rengeteg shurimai szomjazik. Jövendőmondók, papok és holdkórosok tucatjai állítják, hogy ismerik Rammus élőhelyét, a Páncélos azonban inkább rejtőzködik a kíváncsi tekintetek elől. Létezésének bizonyítéka mindezek ellenére jóval az emberi emlékezet előtti időkből származik: Rammust a shurimai romok legősibb falain található, málladozó mozaikok is ábrázolják. Képmása a Felemelkedés korának hajnalán létrehozott gigantikus emlékműveken is látható, ami egyesek számára Rammus halhatatlan, félisteni mivoltát igazolja. A kételkedők egyszerűbb magyarázata szerint azonban csak egy a sok hozzá hasonló lény közül.\nÚgy tartják, csak a méltó zarándokoknak jelenik meg a legnagyobb szükség idején, akiknek élete a találkozás hatására nagy fordulatot vesz. Miután a Páncélos kimentette a szörnyű tűzvészből egy hatalmas birodalom örökösét, az lemondott a trónról, és kecskepásztornak állt. Egy öreg kőműves a Rammusszal folytatott rövid, ám mélyenszántó beszélgetésétől megihletve tervezte meg azt az óriási piacteret, amely később Nashramé nyüzsgő szívévé vált.\nElkötelezett hívei bonyolult rituálékkal próbálják elnyerni védőszentjük kegyét, hogy útmutatást kapjanak a megvilágosodáshoz vezető úton. Rammus kultuszának követői évente megrendezett ünnepségen tesznek tanúbizonyságot megingathatatlan hitükről – tömegesen szelik át a várost a híres gurulást imitálva és bukfenceket vetve. A legtöbb tanítás szerint Rammus egyetlen feltett kérdésre válaszol az arra érdemeseknek, ha képesek őt megtalálni, ezért minden évben shurimaiak ezrei kelnek át a sivatag legveszélyesebb és legeldugottabb részein, ugyanazzal a küldetéssel. A legendák szerint rajong a sivatagi csemegékért, ezért a zarándokok ajándékokkal próbálják elnyerni kegyeit, teherhordó állataik édes kecsketejjel töltött palackokkal, viasszal lezárt, hangyakolóniákat tartalmazó ládákkal és lépes mézzel teli csuprokkal vannak megpakolva. Sokan nem térnek vissza a sivatagi utazásból, és még kevesebb utazó tér haza a félistennel való találkozásról szóló történettel. A többség azonban arról számol be, hogy az éj leple alatt rejtélyes módon minden ehető eltűnt a csomagjai közül.\nLegyen akár bölcs orákulum, akár Felemelkedett félisten, vagy hatalmas fenevad, a legendák mindig a természetfeletti kitartásáról zengenek ódákat. Bejutott Siram áthatolhatatlan erődjébe, egy őrült varázsló által tervezett, lenyűgöző erődítménybe. A mondák szerint az épület a mágikus borzalmak otthona – felismerhetetlenségig torzult, félelmetes szörnyetegekkel, lángoló folyosókkal és árnydémonok által őrzött, járhatatlan alagutakkal van tele. Még egy óra sem telt bele, és az óriási erődítmény gigászi porfelhőt kavarva összeomlott, Rammus pedig tovagurult. Senki sem tudja, miért lépett be az erőd sötét kapuján, vagy hogy miféle titkokra lelt a roppant bazaltfalak között. A nagy áradás évében mindössze két nap alatt átszelte a hatalmas Imalli-tó vizét, és több mérföld mélyre ásott le, hogy elpusztítsa a környező farmokat romba döntő óriáshangyabolyt és annak királynőjét.\nIdőnként jótékony hősként jelenik meg. Midőn Noxus megszálló csapatai lerohantak egy észak-shurimai települést, a rivális törzsek összefogtak, hogy megvédelmezzék a Felemelkedettek Templomát övező területet. A megszállók mind számban, mind felkészültségben felülmúlták őket, és a csata már elveszni látszott, amikor Rammus beszállt a küzdelembe. A harc abbamaradt, és mindkét oldal letaglózva figyelte a közéjük guruló, rejtélyes lényt. Ahogy Rammus elhaladt a hatalmas templom mellett, az épület alapjai megremegtek, és óriási kőtömbök zúdultak alá, amelyek összezúzták a támadók seregeit. Mivel számbeli fölénye szertefoszlott, a hadsereg a shurimaiak üdvrivalgása közepette visszavonult. Sokan állítják, hogy Rammus a Shurima iránti szeretetből mentette meg a várost, mások viszont azzal érvelnek, hogy a Páncélos csupán kedvenc kaktuszvirágainak élőhelyét védte. A törzs egyik tagja viszont azt állítja, hogy Rammus egyszerűen „alvagurulás” közben vetődött arrafelé, és egyáltalán nem állt szándékában lerombolni a templomot.\nBármi legyen is az igazság, a shurimai nép nagy becsben tartja a róla szóló történeteket. Minden shurimai gyermek ismer legalább egy tucat elméletet Rammus származására vonatkozóan, amelyeknek a felét valószínűleg ott helyben találja ki. A Páncélosról szóló történetek száma az ősi Shurima felemelkedésével tovább nőtt, akárcsak annak bukása előtt, így az a hiedelem terjedt el, miszerint a jelenléte sötét idők eljövetelét jelzi.\nDe mégis hogyan lehet egy ilyen jóindulatú, szenvedélyes lélek a pusztítás korának hírnöke?"
    },
    "Rek'sai": {
        "name": "Rek'sai",
        "region": "Az üresség",
        "image_url": "https://cmsassets.rgpub.io/sanity/images/dsfx7636/universe/298275b2e868fb0bd93d04484e8ae523484e63ec-1215x717.jpg?accountingTag=LoL",
        "champ_url": "https://universe.leagueoflegends.com/hu_HU/champion/reksai/",
        "lore": "Rek'Sai fajtája legnagyobb és legvadabb példánya, egy kegyetlen ragadozó, amely a földbe ásott járataiból előtörve üt rajta a védtelen prédán. Csillapíthatatlan étvágya az egykor dicső Shurimai Birodalom hatalmas területeit tette kietlen pusztasággá. A kereskedők és a fegyveres karavánok akár több száz kilométeres kitérő árán is elkerülik ezeket a holt vidékeket, bár akadnak olyan rablóbandák, amelyek szándékosan idecsalják az áldozataikat. Akit Rek'Sai észrevesz, annak a sorsa megpecsételődött. Nincs menekvés: a homok alól előrontva végez bárkivel."
    },
    "Rell": {
        "name": "Rell",
        "region": "Noxus",
        "image_url": "https://cmsassets.rgpub.io/sanity/images/dsfx7636/universe/b7f15606fa7d091ba540cadd2b8f2c168ea740b9-1919x1038.jpg?accountingTag=LoL",
        "champ_url": "https://universe.leagueoflegends.com/hu_HU/champion/rell/",
        "lore": "A Noxusban található plakátok egy veszélyes bűnözőre hívják fel a figyelmet, aki egy hatalmas, tompa lándzsával felszerelkezve járja a vidéket egy mágikus szörnyeteg hátán, és akinek a puszta létezése is fenyegetést jelent az egész nemzet biztonságára. Még a trifariai légió rettenthetetlen harcosai között is akadnak, akik azon aggódnak, hogy őket küldik ellene, ami egyet jelent a biztos halállal.\nMiféle szörnyeteg állhat az ilyen kegyetlen, féktelen pusztítás mögött?\nAz egyszerű válasz az, hogy egy tizenhat éves lány.\nAz összetettebb válasz megbocsáthatatlan bűnökre vezet vissza.\nRell születésétől kezdve különleges volt, így szenvedésre ítéltetett. Egy noxusi katona lányaként és egy bukott nemesi ház örököseként látta meg a napvilágot. Soha nem élvezhette a gazdagsággal járó előnyöket, és nem tapasztalta meg az alacsonyabb rangú nemesek gyermekeinek kijáró kényelmes gyermekkort sem. Szüleinek viszont nagy tervei voltak vele. Olyanná akarták formálni, aki képes keresztültörni Noxus szövevényes politikai színterén. Rell anyja mindig azt mondta, hogy „a kiválóságot az érte hozott áldozatok számában mérik.”\nRell boldogtalansága egyre nőtt, ami egy olyan mágikus tehetség felszínre töréséhez vezetett, amelyre évszázadok óta nem volt példa: képessé vált a fém megformálására. Rell szülei ki akarták használni ezt a képességet – természetesen csakis a lányuk érdekében –, így számos hatalmas mágust próbáltak meg felfogadni, hogy lányuk a politikai vagy katonai elit részévé válhasson, de nem jártak sikerrel.\nÁm valaki mégis felfigyelt a fiatal lány mágikus képességére. Egy bizonyos sápadt nő felismerte, hogy Rell egy napon fegyverré válhat Noxus gyűlölt, ősi ellenfele ellen, ezért felkereste a családot egy sötét alkuval. Rell hamarosan egy különleges akadémia legkiemelkedőbb diákjává vált, távol a fővárostól, elrejtve a tanács kíváncsi tekintete elől. A szülei ritkán látogatták meg Rellt új otthonában, viszont látszólag rettentő büszkék voltak lányukra, és tele voltak reménnyel a jövőjét illetően.\nEgy pillanatra úgy tűnt, hogy Rell megtapasztalhatja a szeretetet.\nAztán elszabadult a pokol.\nRellnek nyolcéves korában meg kellett küzdenie egy másik diákkal, a harc után pedig egy mágikus jelet ültettek fájdalmasan a karjába, amely felerősítette képességeit, hogy még nagyobb hatalomra tegyen szert. Annak ellenére, hogy a küzdelmet egy iskolai gyakorlatnak állították be, Rell soha többé nem látta ellenfelét. Egyik ellenfelével sem találkozott újra.\nMinden nappal egyre erősebbé vált, ahogy tökéletesítette harci varázserejét. Az egész testét jelek borították, amelyek természetfeletti módon megnövelték varázserejét. Egy idő után képes volt kitépni a nyers ércet a föld legmélyéről, halálos fegyverré alakítani a falakat, és addig hevíteni ellenfelei páncélját, amíg az össze nem zúzódott és agyon nem nyomta őket. De ez nem volt elég az oktatóinak. Azt várták tőle, hogy ő legyen a birodalom valaha volt legerősebb katonája.\nA tizenhatodik születésnapján, egy különösen barbár párbaj után Rellnek elege lett. Félrelökte oktatóit és az őröket, majd feltépte az akadémia tiltott szárnyának ajtaját, fényt derítve ezzel iskolája valódi arcára: az összes legyőzött ellenfelét lenullázták, azaz erőszakkal elvették tőlük a varázserejüket, és a Rell testét borító jelekbe vezették, így az emlékeiktől megfosztott, érzelemmentes bábokká váltak. Ez volt az ára az erejének, amelyet már soha nem adhat vissza.\nA legszörnyűbb pedig az, hogy az igazgatónő, aki ezeket a szörnyűségeket jóváhagyta, nem más volt, mint Rell anyja. Azt mondta, mindent Rell érdekében tett. Végül is… a kiválóságot az érte hozott áldozatok számában mérik.\nRell tombolt.\nAzon kevés tanár, aki túlélte Rell távozását, úgy érezte, mintha a feltépett föld borotvapengék forgószeleként söpört volna végig rajtuk. A széthasadt épület egy áthatolhatatlan fekete páncélt formált Rell körül, miközben ő összezúzott mindenkit, aki az útjába került. Egy hegynél is nehezebb lándzsával lapította ki a tapasztalt katonákat. Egy vasból gyúrt paripán vágtatott keresztül a főkapun, az akadémiáról megszöktetett társaival az oldalán. A Rózsa kétségbeesetten próbálta visszahozni őket és eltüntetni a szervezet tevékenységeinek nyomait.\nDe már túl késő volt. Rövid időn belül az életben maradt tanárok elkezdtek sorra hullani, ráadásul egyre nagyobb nyilvánosság előtt, így a lenullázott gyermekeket nem lehetett tovább titokban tartani.\nRell tehát fenyegetést jelent Noxus számára, de nem abban az értelemben, ahogyan azt a plakátok hirdetik. Rell a gyengék önjelölt védelmezője, akit féktelen harag fűt. Nem bízik senkiben, és nem könyörül a kormánynak, amely tudomást sem vett a hosszú éveken át tartó szenvedésről és bántalmazásról. Nem maga a birodalom a felelős, de végignézte, és nem tett ellene semmit.\nVasparipáján lovagolva Rellnek egyetlen cél lebeg a szeme előtt, hogy elpusztítsa Noxust, és megmentse a gyermekeket, akik hozzá hasonlóan túlélték a Fekete Rózsa akadémiát.\nSemmi sem állíthatja meg őt."
    },
    "Renata glasc": {
        "name": "Renata glasc",
        "region": "Zaun",
        "image_url": "https://cmsassets.rgpub.io/sanity/images/dsfx7636/universe/74f48d016cce3f38f35d3c165ac2847c22a643ef-1920x1080.jpg?accountingTag=LoL",
        "champ_url": "https://universe.leagueoflegends.com/hu_HU/champion/renataglasc/",
        "lore": "Renata Glasckal nem mindig bánt kegyesen az élet.\nA szülei zseniális alkimisták voltak, akik újításaikkal a gyógyítás tudományát igyekeztek gyarapítani. Munkájuk és Zaun népe iránti elkötelezettségük nyomán minden rászorulónak segítettek… nem nézték, hogy a páciens megengedheti-e magának a kezelést. A felcseperedő Renata hozzászokott, hogy mindig korgó gyomorral kell lefeküdnie, és bár haragudott a szüleire az elveik miatt, a körülményein nem tudott változtatni. A Piltover Napkapu-csatornáján áthaladó hajókról álmodott, elképzelte, ahogy áll a kormánykeréknél, és új irányba tereli az életét, elhajózik a világ által kínált gazdagság felé.\nAmikor elég nagy lett ahhoz, hogy beszálljon a családi vállalkozásba, gyorsan nyilvánvalóvá vált, hogy Renata semmilyen tehetséget nem mutat az alkímia terén. A haszonszerzéssel kapcsolatban azonban megvoltak a maga elképzelései. Első lépésként Renata meggyőzte a szüleit, hogy nem kell többet kérniük az emberektől, mint amijük van, ha tehetősebb zauniak kezelését is elvállalják. Miután hűséges pácienseik ódákat zengtek feljebbvalóiknak a Glasc család tudományáról, a jótékonysági munka hamar meghozta gyümölcsét, hála a tarifának, amelyet Renata a gazdagok számára szabott meg.\nA kényelmes élet helyett azonban Glascék a bevételt egy rendkívül bonyolult vegytech anyag kifejlesztésére fordították, hogy ezáltal meghosszabbíthassák a legrosszabb bőrben lévő betegeik életét. Akárhogy kísérleteztek azonban, a formula folyton nem kívánt mellékhatásokat okozott – a betegek például túl befolyásolhatók vagy épp erőszakosak lettek –, ezért tovább dolgoztak a megoldáson. Egyedül Renata – akit keserűség töltött el, ha arra gondolt, hogy a szülei mire költik az általa megszerzett pénzt – tűnődött el azon, hogy az anyag a jelenlegi formájában is hasznos lehetne.\nA piltoveri elit klánvezetők, akiknek az üzlete a zauni egészségügyi hiányosságokon alapult, szintén értesültek a Glasc család kutatásairól. Mivel nem tetszett nekik a pénztárcájukat érintő fenyegetés, felbéreltek néhány végrehajtót, hogy „intézzék el az ügyet”. Renata a szülei sikoltásaira ébredt, miközben az otthonuk lángokban állt. Az egyik karját akkor vesztette el, amikor megpróbálta megmenteni őket – ám nem járt sikerrel.\nRenata, akire a tűz után csak a családneve és a kutatási anyag pár töredéke maradt, megesküdött, hogy a szüleivel ellentétben ő nem esik az önzetlenség hálátlan csapdájába. Ehelyett eltökélten vetette bele magát abba, hogy sovány örökségéből valami igazán nagyot hozzon létre, így megkaphasson mindent, amit addig nélkülöznie kellett, és végre pénz, hatalom és irányítás legyen a kezében. Egy birodalom.\nAhogy teltek az évek, számos sikeres, kis léptékű ügyletet valósított meg, és jó kapcsolatokat épített ki a város kellemetlen, ám annál befolyásosabb személyiségeivel. Renata munkát és kölcsönt adott az embereknek, és gyógyszert a beteg gyerekeiknek – de sohasem ingyen. Ha pénzben nem tudtak fizetni, a hűségüket kérte zálogul.\nRenata gyorsan rájött, hogy Zaun legritkább és legjövedelmezőbb árucikke a zsenialitás, és eltervezte, hogy nincstelen, ám feltalálóként annál tehetségesebb fiatalokat fog felkarolni. Felajánlotta, hogy biztosítja a megfelelő körülményeket a munkához és a kellő hátteret a család számára, cserébe pedig örökre szóló jogot formál az illető találmányaira. A legszegényebbek nem engedhették meg maguknak, hogy nemet mondjanak. Renata így dúskálhatott az új és egyedi termékötletekben, valamint a szüleitől örökölt vegytech formula új felhasználási lehetőségeiben. Az üzlet szárnyalt. Ezután megalapította a Glasc Nagyvállalatot, és hamarosan már több tucat gyár ontotta magából Renata drága vegytech termékeit.\nA Glasc Nagyvállalat gyorsan terjeszkedett egész Zaunban – a vegytech bányászattól a mulatókon át a finomítókig mindenhol jelen voltak –, feldühítve ezzel néhány nagy hatalmú bárót, akik monopóliummal rendelkeztek ezeken a területeken. Renata azonban egyenként meggyőzte mindet, hogy kössenek vele üzletet. Így Renata csendben elérte, hogy saját erőből maga is vegytech báró lehessen, és senki ne álljon az útjába a saját bevételeinek veszélyeztetésétől való félelem miatt. Míg a Glasc Nagyvállalat virágzott, Renata a háttérben maradt, és várta a következő lépéshez megfelelő pillanatot.\nAmikor egy vegyi baleset nyomán mérges gázok söpörtek végig Zaun utcáin, és a várost évtizedek óta nem látott pusztulás sújtotta, eljött az ő ideje. A mérgező, szürke felhők közepette a Glasc Nagyvállalat alapszintű légzőkészülékeket és csereszűrőket kínált a lakosoknak… ingyen. Így egész Zaun megismerte Renata Glasc nevét és jóindulatát. Renata megszerezte Zaun hűséges támogatását.\nNagylelkűségének híre természetesen Piltoverbe is eljutott. Most először a kereskedők komolyan elkezdtek foglalkozni Renata elegáns és kifinomult vegytech termékeivel, és hamarosan meg is töltötték velük az üzletek polcait.\nMa már minden divatos piltoverinek van legalább egy terméke a Glasc Nagyvállalattól, a leggazdagabbak pedig versengenek egymással, hogy melyikük ülhessen Renata mellé a különféle rendezvényeken vagy az operában. Renata terve azonban sosem az volt, hogy zauni vegybáró vagy piltover kedvenc iparmágnása legyen.\nNem, ő mindig is Piltover gazdasági erejének forrását akarta megszerezni magának – a Napkaput, amelyről fiatalon olyan sokat álmodozott. Hiszen akié a Napkapu feletti hatalom, az irányítja a kereskedelmet, és aki a kereskedelmet irányítja, azé a világ. A Piltoverben és Zaunban fellelhető összes Glasc-termékben ott lapul a szülők által kifejlesztett vegytech formula, készen arra, hogy Renata parancsára a mellékhatásaival együtt elszabaduljon, így csak idő kérdése, hogy mindenki Renata Glascnak dolgozzon."
    },
    "Renekton": {
        "name": "Renekton",
        "region": "Shurima",
        "image_url": "https://cmsassets.rgpub.io/sanity/images/dsfx7636/universe/631c08061ddf52c0b6986407c28011b4e93e5397-1215x717.jpg?accountingTag=LoL",
        "champ_url": "https://universe.leagueoflegends.com/hu_HU/champion/renekton/",
        "lore": ""
    },
    "Rengar": {
        "name": "Rengar",
        "region": "Ixtal",
        "image_url": "https://cmsassets.rgpub.io/sanity/images/dsfx7636/universe/9eca7c212374e6363e336ac7323862c6e5427943-1215x717.jpg?accountingTag=LoL",
        "champ_url": "https://universe.leagueoflegends.com/hu_HU/champion/rengar/",
        "lore": ""
    },
    "Riven": {
        "name": "Riven",
        "region": "Noxus",
        "image_url": "https://cmsassets.rgpub.io/sanity/images/dsfx7636/universe/26bb1d87fa015cef986d05249f533426383e7198-1215x717.jpg?accountingTag=LoL",
        "champ_url": "https://universe.leagueoflegends.com/hu_HU/champion/riven/",
        "lore": "Az örökös konfliktus hazájában, Noxusban hadi árvákból sohasem volt hiány. Riven, akinek apja egy ismeretlen csatában veszett oda, anyja pedig az ő születésébe halt bele, a birodalom egyik állami gazdaságában nőtt fel Trevale sziklás hegyvidékén.\nNagy állóképességének és mindent legyőző akaratának köszönhetően a gyermek a kemény fizikai munka ellenére is életben maradt, de Riven a mindennapi betevőért folytatott küzdelemnél többre vágyott. Figyelte a hadsereg sorozó tisztjeit, akik évről évre végigjárták a gazdaságokat, és meglátta bennük a vágyott élet felé vezető lehetőséget. Amikor végre a birodalom szolgálatába állíthatta az erejét, tudta, hogy Noxus szülői öleléssel fogadja keblére, és végre azzá válhat, akivé szeretne.\nRiven született katonának bizonyult. Fiatal kora ellenére a kemény munkával töltött éveknek köszönhetően könnyen elbírt egy nálánál nagyobb hosszúkarddal is. Új családja a harc tüzében kovácsolódott össze, és Riven szétszakíthatatlan kötődést érzett bajtársai iránt.\nA birodalom iránti elkötelezettsége annyira kimagasló volt, hogy Boram Darkwill maga ismerte el azt egy sötét fémből készült rúnakarddal, amelyet udvarában egy sápadt varázslónő bűvölt meg. A fegyver olyan nehéz volt, mint egy pajzs, és majdnem olyan széles is – pont Riven ízlése szerint való.\nNem sokkal ezután a seregek vitorlát bontottak, és elindultak Ioniába, hogy a régen tervezett noxusi inváziót végrehajtsák.\nAz elhúzódó háborúban nyilvánvalóvá vált, hogy Ionia nem fog megtörni. Riven egységét egy másik hadtest mellé rendelték kísérőnek a felfegyverkezett Navori provincián át vezető útjukra. Emystan, a hadtest vezetője egy zauni alkimistát is felfogadott, mert égett a vágytól, hogy kipróbálhasson egy új típusú fegyvert. Riven már számtalan hadjáratban bizonyította, hogy akár az életét is boldogan adná Noxusért, most azonban valami nagyon kellemetlen érzés fogta el ezekkel a katonákkal kapcsolatban. Nem tudott szabadulni a gondolattól, hogy a törékeny amforák, amelyeket a szekereken szállítottak, vajon miféle csatában bizonyulhatnak hasznosnak…\nA két hadtest egyre hevesebb ellenállásba ütközött, mintha maga a vidék szállt volna szembe velük. A szakadó esőben, a hegyoldalról leömlő sárlavinában Riven és harcosai halálos rakományukkal együtt elakadtak. Az ioniai harcosok pedig ekkor fedték fel magukat. A veszélyt látva Riven segítségért küldött Emystanhoz.\nA válasz, amit kapott, egy lángoló nyílvessző volt, amelyet a hegygerincről lőttek ki. Riven ebből megértette, hogy ez a háború már nem Noxus terjeszkedéséről szól. A cél az ellenfél teljes megsemmisítése, bármi áron.\nA szekér azonnal találatot kapott. Riven ösztönösen kardot rántott, de már csak magát tudta megvédeni. A sérült tárolókból vegyszerek tüze csapott fel, és az éjszakát velőtrázó sikolyok töltötték meg, amint az ioniai és noxusi áldozatok egyaránt szörnyű kínhalált haltak. Rivent kardjának varázsereje megvédte a perzselő, mérgező párától, így önkéntelenül szemtanújává vált annak a felfoghatatlan borzalomnak és árulásnak, amely élete végéig kísérteni fogja.\nAz ezt követő órák csak töredékes rémálom formájában maradtak meg Riven emlékezetében. Bekötözte a sebeit. Meggyászolta a holtakat. Legfőképpen azonban megutálta a kardot, amely megmentette az életét. A felszínébe vésett szavak gúnyolódtak rajta, és folyamatosan emlékeztették mindarra, amit elveszített. Elhatározta, hogy összetöri, és ezzel még pirkadat előtt elvágja az utolsó szálat is, amely Noxushoz köti.\nAmikor azonban végre sikerült eltörnie a pengét, az áhított megnyugvás elmaradt.\nAz egész élete alapját képező hitétől és meggyőződésétől megfosztott Riven most önkéntes száműzetést választva járja Ionia harctól sebzett vidékét. Amikor végül visszatért abba a faluba, ahol a kardot eltörte, kiderült, hogy a közösség legnagyrabecsültebb bölcse áldozatul esett Riven önpusztító rögeszméjének… Ionia azonban a megbocsátás jegyében keblére ölelte őt.\nNoxus nem volt ilyen könyörületes. Bár a birodalom már rég visszavonult az Első hon partjairól, nem feledkezett meg Rivenről és a rúnapengéjéről. Keményen küzdött azok ellen, akiket azért küldtek, hogy kézre kerítsék, de nem akarta, hogy még több ioniai vér is hulljon miatta, ezért feladta magát, vállalva a dezertálás következményeit.\nNoxusba visszatérve Rivent továbbra is kísérti a múlt szelleme. Bár Darkwill hatalma megdőlt, és a birodalom állítólag felvilágosultabbá vált, továbbra sem tudja, hogy milyen sors vár rá, és hogy valaha is békére lelhet-e."
    },
    "Rumble": {
        "name": "Rumble",
        "region": "Bandleváros",
        "image_url": "https://cmsassets.rgpub.io/sanity/images/dsfx7636/universe/96575d035661d8c3238a1a8f098aebefb5641862-1215x717.jpg?accountingTag=LoL",
        "champ_url": "https://universe.leagueoflegends.com/hu_HU/champion/rumble/",
        "lore": "Rumble még yordle mértékkel is rendkívül aprónak számított. Mint ilyen, hozzászokott, hogy gyakran kötekednek vele, ezért agresszívabbnak és leleményesebbnek kellett lennie a többieknél. Hirtelen haragúvá vált, és az terjedt el róla, hogy bárki bántja, mindig visszavág. Ezért amolyan magányos farkas lett belőle, de ő ezt egyáltalán nem bánta. Szeretett szerkentyűket bütykölni, és gyakran járt ki roncstelepekre és szemétdombokra alkatrészeket keresni.\nRumble tehetséges gépésznek bizonyult, ezért tanárai azt javasolták, hogy iratkozzon be a piltoveri Yordle Tudományos és Haladáskutató Akadémiára. Ott akár Heimerdinger elismert tanítványává is válhatott volna, de Rumble elvetette az ötletet. Úgy gondolta, hogy Heimerdinger és társai aprópénzre váltották a kiváló yordle technológiát az emberek néhány jó szaváért cserébe, miközben továbbra is a gúnyos viccek kedvelt céltáblái maradtak.\nAmikor a Yordle Akadémia néhány emberi öregdiákja elhajózott Bandlevárosba, hogy megismerjék a helyet, ahol mesterük született és nevelkedett, Rumble nem tudott ellenállni a csábításnak, hogy a saját szemével is lássa őket. Ő csak jól meg akarta nézni magának az embereket, de négy órával és néhány éles szóváltással később véresen, összeverve tért haza, ráadásul a fejére olvasták, hogy az ő fajtája szégyent hoz a Heimerdinger-féle „felvilágosult” yordlékra.\nMásnap Rumble elhagyta Bandlevárost, és hónapokig semmit sem lehetett hallani felőle. Amikor visszatért, egy kattogó, mechanikus szörnyűséget vezetett. Ámult szemlélők tekintete kísérte egészen a főtérig, ahol bejelentette, hogy megmutatja a világnak, mire képes valójában a yordle technológia."
    },
    "Ryze": {
        "name": "Ryze",
        "region": "Runaterra",
        "image_url": "https://cmsassets.rgpub.io/sanity/images/dsfx7636/universe/c6112f9c04cd531982b94e51b719d359e8755365-1215x717.jpg?accountingTag=LoL",
        "champ_url": "https://universe.leagueoflegends.com/hu_HU/champion/ryze/",
        "lore": ""
    },
    "Samira": {
        "name": "Samira",
        "region": "Noxus",
        "image_url": "https://cmsassets.rgpub.io/sanity/images/dsfx7636/universe/4f2e41d8c16101ea4859ca228c0b5ca79cba9988-1898x1120.jpg?accountingTag=LoL",
        "champ_url": "https://universe.leagueoflegends.com/hu_HU/champion/samira/",
        "lore": "Samira és szülei utcai művészek voltak Amakra városában, amely a Nagy Sai keleti szélén épült. Elkápráztatták, szórakoztatták és ámulásra késztették nézőiket, amit Samira izgalmasnak talált, szülei azonban aggódtak miatta. Bármennyire is élvezte a lányuk ezt a mesterséget, ők kiszámíthatóbb életet szántak volna neki.\nDe a valóra vált kívánságok olyan ritkák, mint a sivatagi eső.\nEgy este, Samira tizennegyedik születésnapján fegyveresek támadtak Amakrára. Samira az otthonuk tetőgerendáin rejtőzve figyelte, ahogy az idegenek egy ősi mágus nevében ártatlan falusiakat hurcoltak el. Sokakat ott helyben lemészároltak.\nSamira nem ejtett könnyeket. Nem sikoltott. Ehelyett düh járta át... de nem a gyilkosokra volt dühös, hanem magára, amiért elrejtőzött. Korábban sosem érzett ilyen bénító félelmet, még a legveszélyesebb mutatványok közben sem. Ott, abban a pillanatban Samira gyűlölte magát, és megesküdött, hogy soha többé nem lesz ennyire rémült és tehetetlen.\nBár megsebesültek, Samira és szülei néhány sorstársukkal együtt Bel’zhunba, egy noxusi uralom alatt álló kikötővárosba tudtak menekülni. Az amakraiak számára Noxus menedéket nyújtott. Samira számára Noxus kitárt egy ajtót.\nMíg a legtöbb menekült csendes életet élt, Samira eltökélte, hogy visszaszerzi a bátorságát. Egyedül vágott neki az utcáknak, hisz megfáradt és sérült szülei nem tudtak vele tartani. Az előadó-művészet többé nem csupán egy munka volt számára, hanem egy színpad a vakmerősége bizonyítására. Minden új mutatvány felülmúlta az előzőt, és az sem zavarta, ha nem voltak nézői. De így sem tudta eltartani a családját.\nSamira ekkor hallott arról, hogy egy noxusi hadosztály újoncokat toboroz. A katonai szolgálat izgalmakkal és anyagi biztonsággal kecsegtetett, ezért jelentkezett a hadseregbe.\nTársait lenyűgözték a fizikai képességei. Samira ügyesen bánt a pengékkel, pontosan célzott, és élvezte az ügyességet igénylő kihívásokat... de híján volt a fegyelemnek. A két éves kiképzés után esztelen vakmerőségével felbosszantotta az összes felettesét, egyet kivéve: Indari kapitányt. Indari korábban szabotőr volt, és fantáziát látott a merész Samirában, akit meg is hívott saját privát csapatába, egy különleges egységbe, amelyre a hagyományos katonák számára túl veszélyes küldetéseket bízták. A kockázatos próbatételekre vágyó Samira azonnal igent mondott.\nTeljesen magáévá tette a noxusi kultúrát, az életveszélyes tűzharcokban és lélegzetelállító kardpárbajokban lelt rá saját erejére. Szabadidejében bemutatta tetoválásait családjának, amelyek a legmerészebb kalandjai történetét mesélték el. Kereste a kihívásokat, a kockázatot pedig izgalomként fogta fel, így szinte csak az állandó veszélyben érezte jól magát.\nA fővárosból érkező parancs nyomán Indari egysége a Rokrund-síkságra ment, hogy leverjen egy szakadár felkelést. Felkutatták az ellenséges erődöt, és már a felkelők vezérének közelében jártak, amikor az erődítmény felrobbant. Ahogy az építmény kezdett összedőlni körülötte, Samira a káosz sűrűjébe vetette magát, de a jobb szeme maradandó sérülést szenvedett. Nem félt, és nem is érezte magát védtelennek, így habozás nélkül kimentette Indarit, aki sokkal rosszabbul járt nála: nem tudott többé lábra állni. Indari úgy érezte, hogy kudarcot vallott vezetőként, úgyhogy a túlélők visszatérte után feloszlatta az egységet.\nSamira ezután nem talált semmit, ami valamennyire is érdekelte volt, ezért visszatért otthonába, Bel’zhunba – de az ottani életmód már elviselhetetlen volt számára.\nSamira a noxusi fővárosba utazott, és felkereste Indarit. Úgy gondolta, hogy egykori felettese mindenkinél jobban megérti a kihívások iránti vágyát, és remélte, hogy a hadseregben és a nemesség körében is kiterjedt kapcsolatokkal rendelkező Indari talál egy kedvére való megbízást. Partnerséget javasolt neki: Indari a háttérben maradna, és veszélyes zsoldosmunkákat keresne Samira számára.\nIndari habozva bár, de elfogadta az ajánlatot, de egykori protezsáltja így mindenféle támogatás nélkül volt kénytelen dolgozni…\nÁm Samira pont erre vágyott. Örömmel vállalt teljes hadosztályokra szabott feladatokat... és sikerrel teljesítette azokat.\nA vakmerőségéről szóló történetek széles körben elterjedtek. Legyőzött közelharcban egy vegyszerbárót, egyedüliként túlélt egy bilgewateri rajtaütést – Samira minden megbízást teljesített, minden nehézség ellenére. Indari támogatásának köszönhetően még a noxusi főparancsnokság is igénybe vette a szolgálatait, miután rájöttek, hogy kevés nála alkalmasabb személy van az ilyen feladatokra.\nSamira máig nem veszített a lendületéből. Az egyik nap még meredek sziklafalakon mászik, másnap pedig törvényen kívüliekkel szkanderezik egy zsúfolt kocsmában. De bárhol is legyen, Samira mindig talál izgalmakat."
    },
    "Sejuani": {
        "name": "Sejuani",
        "region": "Freljord",
        "image_url": "https://cmsassets.rgpub.io/sanity/images/dsfx7636/universe_live/64b4bcfccb7b88cad98a2345e15aa9427ba20c73-1215x717.jpg?accountingTag=LoL",
        "champ_url": "https://universe.leagueoflegends.com/hu_HU/champion/sejuani/",
        "lore": "Sejuani egy freljordi politikai házasságból született, amely olyan fagyosan végződött, ahogyan elkezdődött. Az édesanyját Kalkiának hívták. A Fagykarom törzs jégszülött harcosa volt, aki otthagyta új családját, hogy a férfival lehessen, akibe évekkel korábban beleszeretett. A törzs hanyatlásnak indult az ifjú hadfőnök nélkül.\nSejuanit így a nagyanyja, Hejian nevelte fel. Bár Sejuani mindent megtett azért, hogy elnyerje Hejian szeretetét, sosem volt képes megfelelni képtelenül magas elvárásainak. Ahogy egyre sokasodtak a törzs gondjai, Hejiannak egyre kevesebb ideje maradt a kislányra.\nA jólétet, a szeretetet és a biztonságot Sejuani csak másodkézből tapasztalhatta meg a Fagykarom testvértörzsénél, az avarosaiaknál tett látogatások alkalmával. Sejuani a nyarakat Grena, a vidék leghíresebb harcosának otthonában töltötte. Amikor megtudta, hogy Grena egyszer legyőzte Kalkiát egy párbajban, az avarosai hadfőnök vált Sejuani példaképévé… Grena lánya, Ashe pedig az egyetlen emberré, akit valódi barátjának tartott.\nAmikor Grena megkérdőjelezte Hejian nevelési módszereit, az idős asszony sértettségében teljesen megszakította a kapcsolatot az avarosaiakkal. A Fagykarom számos támadást indított a környező törzsek ellen, hogy visszanyerje a Kalkia távozása után elvesztett területeket és becsületüket, de a kétségbeesett próbálkozások még rosszabb helyzetbe sodorták őket.\nKalkia valahogy értesült a történtekről.\nAz őket sújtó balszerencsét látva visszatért, és ismét ő lett a törzs hadfőnöke. A hosszas harcok után azonban csak zsákmányban szegény földek maradtak a Fagykarom irányítása alatt, és más erőforrások híján a jégőrzők védelmére szorultak.\nSejuani sértőnek találta ezt a helyzetet, és elhatározta, hogy átveszi az irányítást anyjától. Szent fogadalmat tett, hogy személyesen fog vezetni egy noxusi hadihajó elleni veszélyes támadást. Azt remélte, hogy a fogadalom teljesítésével maga mellé állíthatja a törzset, és megfoszthatja hatalmától Kalkiát és a jégpapokat.\nA véres rajtaütés során Sejuani kiszabadított egy fiatal drüvaskot a hajó mészárosaitól, és a Bristle nevet adta neki. Ekkor még nem sejthette, hogy az állat felnőve a valaha élt egyik legnagyobb drüvask lesz, és hűséges hátasává válik.\nA rajtaütés sikere után Sejuani elérkezettnek látta az időt, hogy közvetlen kihívást intézzen anyja ellen a törzs irányításáért. Az ősi hagyományok szerint elképzelhetetlen volt az anya és lánya közötti párbaj, de Sejuanit nem lehetett eltántorítani.\nA felháborodott jégpapok közbeléptek, és Kalkia meghalt az így kitört harcban, mielőtt Sejuani elérhetett volna hozzá.\nA Fagykarom új hadfőnökeként Sejuani sorra megtámadta és beolvasztotta a környező törzseket, megszilárdította hatalmát, és követők tömegét gyűjtötte maga köré. A jégőrzőkkel való szembefordulása miatt Freljord kitaszított sámánjai, lélekvándorai, jég- és viharszülöttei, valamint a régi istenek hívei mind az ő zászlaja alá gyűltek.\nA gyenge, lenézett, szomszédai játékszerévé vált Fagykarom törzs néhány év alatt az északi puszták meghatározó hatalmává vált, és harcosaiktól joggal rettegtek gyorsaságuk, kegyetlenségük és a hadfőnökük iránti fanatikus hűségük miatt.\nSejuani most a déli törzsek, a noxusi betolakodók és a demaciai határvidék ellen vezeti hordáit, megtámadva, kifosztva és meghódítva mindenkit, aki az útjába kerül. A végső célja megbuktatni a gyerekkori barátja, Ashe által szervezett virágzó szövetséget. Sejuani úgy érzi, hogy az avarosai hadfőnök nemcsak a barátságukat, hanem Grena örökségét is elárulta.\nEzért Sejuani be akarja bizonyítani, hogy csak ő méltó Freljord vezetésére."
    },
    "Senna": {
        "name": "Senna",
        "region": "Runaterra",
        "image_url": "https://cmsassets.rgpub.io/sanity/images/dsfx7636/universe/7b4fb4db8e95126fb6c5a6a8ba6d181523992b4a-1900x1121.jpg?accountingTag=LoL",
        "champ_url": "https://universe.leagueoflegends.com/hu_HU/champion/senna/",
        "lore": "Senna útja a Fény Őrzőihez a sötétséggel kezdődött. A Fekete Köddel…\nSenna fiatalon találkozott először a Köddel, amikor a tenger egy távoli Lidércjárás roncsait vetette partra a lány szigetén. A hajóroncsban rekedt Fekete Köd életre kelt, amikor élettel találkozott. Senna és a falu népe csak egy közelben lévő Őrző közbelépésének köszönhette, hogy túlélte a lelkek viharát… de a támadást követően Senna rejtélyes módon továbbra is vonzotta a Fekete Ködöt.\nElátkozott lett, megjelölte a Köd, így annak rettenete vég nélkül üldözte – úgy vonzódott hozzá a sötétség, mint haldokló molylepke az élő lánghoz. Sosem tudhatta, hol sújt le legközelebb – de ami még rosszabb volt, hogy amikor nem jött, Senna akkor is minden árnyékban a Ködöt látta.\nUrias, az Őrző, aki megmentette Sennát – egy nyers modorú veterán – nem értette ugyan, hogy egy magányos lány miért vonzza a Ködöt, de azt tudta, hogy ha túl akarja élni, meg kell tanulnia harcolnia a sötétség ellen. Így tehát Senna csatlakozott Uriashoz és a Fény Őrzőihez. Ez a szent rend az Áldott-szigetekről származott, ahonnan a Fekete Köd is. A lány a sötétség halálos ellenségének bizonyult. Kitanulta az Uriastól kapott ősi fegyver használatát, és megtanulta a fénybe irányítani a lelkét.\nSenna egyre jobban összecsiszolódott Uriasszal, és hozzászokott mogorva utasításaihoz, ám közben megtanult távolságot tartani másoktól. Ha túl közel engedte volna őket magához, csak megsérültek volna, amikor újra megjelenik a Köd. Senna sosem maradhatott túl hosszú ideig egy helyen. Valahányszor őt és Uriast befogadta valaki, az hamarosan ostrom alatt találta magát. Miután Urias elesett, Sennában kétségek merültek fel, hogy valaha közel enged-e még magához valakit.\nVonakodva kereste fel Urias családját Demaciában, hogy beszámoljon nekik a férfi sorsáról. Ott találkozott Urias fiával, Luciannel, aki nem tágított, amíg Senna meg nem engedte neki, hogy részt vegyen Urias búcsúztató virrasztásán. Az első pillanattól kezdve zavarban érezte magát, és nem tudta, elég erős falakat húzott-e maga köré, hogy a makacs, vicces és szeretettel teli Luciant távol tartsa magától. Idővel egyértelmű lett, hogy Lucian helye az Őrzők között van, és Sennával partnerek lettek.\nAhogy egyre többet szolgáltak együtt, erősödött közöttük a kötelék, Senna pedig rájött, hogy nem az számít, a falaival kit tart távol magától, hanem az, kit enged közel. De ahogy Lucian egyre jobban beleszeretett Sennába, egyre erősebb lett benne a vágy, hogy megmentse őt az átoktól. Idővel már csak ez lebegett a szeme előtt, és a fény a tekintetéből a fegyverébe vándorolt. Senna aggódni kezdett, hogy Lucianben a szerelem helyét a sajnálat veszi át.\nSenna és Lucian a gyógymód keresése közben került összetűzésbe Threshsel, a szadista lidérccel. Csak egy hajszál választotta el őket, hogy választ kapjanak a Romlás és a Sennát sújtó átok rejtélyeire, ezért Lucian nem volt hajlandó meghátrálni…\nThresh láncai Senna felé lendültek, miközben ő a lidérc és a férje között állt. A kasza érintésénél is fájdalmasabb volt látnia a gyötrelmet Lucian tekintetében. Utolsó leheletével Senna azt kiáltotta Luciannek, hogy meneküljön.\nDe ahogy megérezte a végzetes csapást, és felismerte, hogy vesztett, arra is rájött, hogy van remény. A Köd egész életében üldözte, de többé már nem kellett félnie tőle. A segítségével bejutott Thresh lámpásának sötétjébe, hogy kiderítse, mit rejt.\nAz átok lett az egyetlen esélye a megváltásra.\nAmíg Lucian éveken át küzdött, hogy elhozza a békét szerelmének, Senna felderítette túlvilági börtönét. Megtudta, hogy az átka eredete az élet volt. Az élet mindenki másnál fényesebben ragyogott benne – megfertőződött vele, amikor megtalálta a Lidércjárás partra vetett roncsait. A roncsok között megérintette egy nagy erejű kóborló lélek, és átadta neki a benne lévő természetellenes életet…\nEz az élet volt az, amiről a Fekete Köd nem tudott lemondani.\nEzt az erőt felhasználva Senna magába tudta húzni a Ködöt a lámpásban, és ezzel elérte, hogy elengedjen más lelkeket. A megszabadított lelkek között voltak olyan Őrzők, akik rég elfeledett tudás birtokában voltak a Romlás eredetéről, Senna átkáról… és a szeretetről, amely miatt az átok létrejött.\nAmikor Lucian a lámpásba lőtt törött fegyverével, hogy véget vessen a benti lelkek szenvedésének, Senna már várta. A többi lélektől magához vonzott Ködbe burkolózva elmenekült. Halott volt, de élt is az átoknak köszönhetően. Az elesett Őrzők fegyvereiből kovácsolt ősi ágyújával fényt és sötétséget lő egyszerre.\nSenna már nem menekül a Köd elől, és ismeri a bezárt lelkek szenvedését. Bár fájdalmas számára, de kiszívja belőlük a Ködöt, ezzel felszabadítja őket, és sötétséggel pusztítja el a sötétséget. Örömmel várja a halált, valahányszor lidérccé változik, hogy az ellenségeihez váljon hasonlóvá, majd az őt megfertőző életnek köszönhetően újjászülessen.\nNoha Senna és Lucian szerelme a lány halálát is túlélte, most az újjászületésének következményeivel is szembe kell nézniük. Senna már tudja, mit kell tenniük – a lámpásban talált rá a válaszra.\nMeg kell találniuk a Letaszított királyt, és minden áron meg kell állítaniuk…"
    },
    "Seraphine": {
        "name": "Seraphine",
        "region": "Piltover",
        "image_url": "https://cmsassets.rgpub.io/sanity/images/dsfx7636/universe/049ea1265dcc9822deda1915f4d0654f0c667e2b-1920x1080.jpg?accountingTag=LoL",
        "champ_url": "https://universe.leagueoflegends.com/hu_HU/champion/seraphine/",
        "lore": "Piltoverben, ahol egy ember álma a sokaság fejlődését szolgálhatja, megszületett egy csillag.\nSeraphine gyermekként imádta a zenét, különösen apja altatódalait. A dalok gyönyörűek voltak, de szomorúak. A szülei Zaunban születtek, és magukkal hozták dalaikat, amikor a jobb élet reményében felköltöztek a fejlődés városárba.\nHexkusztikai műhelyt nyitottak, ahol elromlott hangeszközöket javítottak. Seraphine ennek ablakából kihajolva énekelt együtt az utcával. A Napkapuk matrózdalai, a tanoncok fütyörészése, vagy akár csak a beszélgetések dallama: a nyüzsgő Piltoverben sosem volt egyedül.\nSeraphine idővel rájött, hogy olyan dalokat is érzékel, amelyek túl személyesek ahhoz, hogy egy átlagember hallja őket. Ahogy felcseperedett, egyre erősebbé vált rendkívüli képessége is. Minden ember lelkét hallotta, legyen az szeretettel teli vagy kegyetlen... a szívének oly kedves utcák egymással vetélkedő vágyak hangzavarává váltak. Hogyan is érthetné meg a hangokat, ha nincs közöttük harmónia? Néha csak behúzódott a sarokba, és kezeit a fülére szorítva próbálta kizárni a saját hangját is elnyomó káoszt.\nSeraphine szülei mindent hátrahagytak, hogy a lányuk Piltoverben láthassa meg a napvilágot; nem nézhették tétlenül, hogy ilyen kínokat él át. Összeszedték minden megtakarításukat, és vásároltak egy ritka hextech kristályt, majd terveztek egy eszközt, amely elnyomta a lány mágikus hallását. Évek óta először újra csend vette körül.\nDe ebben a csendben Seraphine meghallott valamit... vagyis valakit. A kristályban egy brackern tudata élt. Bár csak alig hallhatóan és még kevésbé érthetően, de kétségkívül kedvesen szólt hozzá a hang. Távoli sivatagokról és ősei harcairól énekelt neki, több ezer év történelméről.\nA lenyűgözött Seraphine útmutatást kért tőle. Annyira rátelepedtek a környezete vágyai, hogy nem tudta, van-e saját dala. Lehet, hogy ő csupán mások hangját visszhangozta?\n„Mindannyiunkat mások hangja formál” válaszolt énekelve a lélek.\nÉs a lány lassan megtanulta kezelni a környező zajt. A hang mondandóját csak ritkán értette, de Seraphine érezte a jelenlétét, és lassanként megtanulta tőle, hogyan rezonáljon együtt a tömeggel, és hogyan énekeljen velük együtt, így egyre ritkábban szorult rá a készülékre. Amikor először lépett fel közönség előtt, hogy próbára tegye képességeit, rettentően ideges volt. Mégis tovább énekelt, és a tömeg egyre nagyobbra duzzadt. Hamarosan Piltover legnagyobb koncerttermei is megteltek Seraphine fellépései alkalmából. De még mindig hiányzott valami... a tömegből és belőle is. Úgy döntött, hogy más szemszögből is látnia kell a világot, ezért meglátogatta Zaunt, a várost, ahonnan szülei egykor mindenáron ki akartak jutni.\nAmikor először ereszkedett alá a csörömpölő lifttel, Seraphine egyszerre érezte úgy, hogy hazatért, és hogy idegen földön jár. Csakúgy, mint odafent, Zaunban is jelen voltak a kitartás és az ambíció dalai, de a szabadság egyedi, csak rájuk jellemző melódiáitól átitatva. De ahogy több időt töltött odalent, érzékelni kezdte a fájdalmat is. A vegyszerbáróktól való félelmet, akik mindent uraltak. A fent élő elkényeztetett, öntelt piltoveriek iránti gyűlöletet. Rengeteg disszonancia. Elkezdett énekelni az itt élőknek, és meghallgatta a szívük dalát a mindennapos küzdelmeikről. A két várost nem pusztán félreértések választották el egymástól. Be akarta gyógyítani a sebeket, egyesíteni szerette volna a két népet. De újra és újra ugyanazt a refrént hallotta: „Zaunban nem olyan egyszerű az élet.”\nPiltovert egyre kevésbé érezte az otthonának.\nA hextech kristály gyászdalban mesélte el, hogy mire képes a gyűlölet, ha nem tartják kordában. Seraphine nem hagyhatta, hogy ez történjen a szívének kedves városokkal. A szülei segítségét kérte, és együtt szétszerelték a hangokat tompító készüléket, majd új otthont alakítottak ki a kristály számára, hogy korábbi feladatának épp az ellenkezőjét tehesse: egy pódiumot építettek, amely felerősítette a lány természetes képességét, nem pedig elnyomta, így a maga teljességében hallhatta mások hangját. Seraphine remélte, hogy a kristály hangja is köztük lesz. Seraphine rögtönzött színpadnak használta a pódiumot, és kilépett a Piltover és Zaun közötti Magasföldszintre. Egyre nagyobb tömeg gyűlt köréje, csillogtak a fények, ő pedig egyszerre hallotta a két világ egymásba folyó hangjait.\nEgy új dal jött létre. Nem csupán megértés... egység.\nNem volt tökéletes. Talán soha nem lesz az. De végre számított a hangja. Ekkor rájött, hogy talán másoknak is segíthet megtalálni a hangjukat.\nSeraphine Piltover és Zaun első számú sztárjává vált. Természetes mágiája és a hextech segítségével felerősíti és az optimizmus erejével tölti meg mások hangját, mert számára minden hang fontos, különösen azoké, akik küszködnek. Inspirálják őt, ezért mindent megtesz azért, hogy ő is erőt tudjon adni nekik."
    },
    "Sett": {
        "name": "Sett",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/ed30a9687c5c05d36d5bd73588c8e79b58e8f864-1900x1092.jpg?accountingTag=LoL",
        "champ_url": "https://universe.leagueoflegends.com/hu_HU/champion/sett/",
        "lore": "Bár Sett ma már Ionia virágzó alvilágának egyik fontos szereplője, szerény körülmények között született. Egy ioniai vastaya és egy noxusi katona gyermekeként a „félember” kezdetektől fogva kitaszítottként élt. A születése felháborította anyja vastaya törzsét, akik kiközösítették őket a szabályok megszegése miatt. Ionia emberi lakói sem voltak elfogadóbbak a tiltott kapcsolat ügyében, de mivel Sett apja hírhedt gladiátor volt, ritkán adtak hangot véleményüknek.\nEz a minimális védelem szűnt meg, amikor Sett apja egy nap nyomtalanul eltűnt. Akik korábban csak magukban háborogtak a fiatal Settet látva, szabadjára engedhették gyűlöletüket. A fiú nem értette, hogy mi történik körülötte, hova tűnt az apja, és miért fogadja mindenhol ellenséges hangulat.\nSett kénytelen volt gyorsan felnőni. Érzéketlenné vált a hozzávágott sértésekre és fenyegetésekre, és idővel az ökleivel kezdte elhallgattatni azokat. Amikor anyja fülébe jutottak a verekedésekről szóló hírek, megeskette a fiát, hogy a közelébe sem megy a noxusi arénáknak, ahol az apja harcolt.\nDe ezzel még inkább az apjára irányította Sett gondolatait.\nSzeretett volna találkozni az emberrel, akire már alig emlékezett, és egy éjszaka, miután anyja aludni tért, Sett kisurrant a házból, hogy felkeressen egy arénát. Az ott látottak azonnal lenyűgözték. Az Ioniába frissen érkezett noxusi katonák vérszomjas dühvel biztatták a küzdőket. Az arénában mindenféle hátterű és ezerféle harcművészetet űző harcosok, számtalan különféle fegyverrel csaptak összes halálos viadalokban, a győzteseket pedig bőségesen megjutalmazták noxusi arannyal. Az esemény után Sett kérdezősködni kezdett apja után, és megismerte a szomorú igazságot: apja kivásárolta magát a szerződéséből, hogy külföldi, jövedelmezőbb arénákban harcolhasson tovább. Magára hagyta a családját, hogy tovább gazdagodhasson a világ egy távoli pontján.\nSettet elöntötte a düh, és megkérte az aréna vezetőjét, hogy szervezzen neki egy harcot, remélve, hogy apja egy nap visszatér, és ő lehet az ellenfele. A vezető azonnal be is írta a következő alkalomra, hiszen úgy gondolta, hogy könnyű préda lesz az egyik sztárharcosa számára.\nNagyot tévedett.\nAz „Őrült Fenevad” az első ütésétől fogva az aréna látványosságává vált. Sett nem kapott semmilyen kiképzést, de állatias ereje és vadsága bőven ellensúlyozta ezt, így faltörő kosként terítette le a technikásabb ellenfeleket is. Sosem mondott le arról, hogy egy nap rátalál az apjára, és elszántságának köszönhetően nemsokára „az aréna királyaként” emlegették, miközben sorozatos győzelmeivel egy kisebb vagyont keresett.\nSett kényelmes életet biztosított az anyjának, mindig újabb hazugságot találva ki arról, honnan szerezte a pénzt. Megkérgesedett szívét öröm töltötte el, amiért anyja büszke lehetett rá, és nem kellett megalázó kétkezi munkákat végeznie. Sett ennek ellenére úgy érezte, hogy még nem ért fel a csúcsra. Jó érzés volt az aréna királyának lenni, de a pénz nagy része az aréna tulajdonosánál landolt.\nEgy este, amikor minden korábbinál nagyobb tömeg előtt védte meg bajnoki címét, Sett új követelésekkel állt a noxusi szervező és emberei elé. Azt javasolta, hogy adják át neki az arénát és annak teljes bevételét. Amikor visszautasították, Sett eltorlaszolta az ajtókat. Néhány perccel később az ajtók ismét kinyíltak, és az összevert noxusiak tántorogtak ki egy új üzenettel: a félember az új főnök az arénában.\nMiután megszabadult a harcok szervezőitől, Sett teljesen átvette az irányítást az aréna felett, ahol addig a vérét (és másokét) ontotta. Ionia népe csak nemrég szokott hozzá a háborúkhoz, és tömegével érkeztek a harcokra, hogy kielégítsék újonnan felfedezett ösztöneiket. Sett ügyesen kihasználta a látogatók újsütetű vérszomját, annyi pénzt és hatalmat szerezve, ami a legvadabb gyermekkori álmait is meghaladta, és az aréna idővel egy szerencsejátékra és más törvénytelen élvezetekre épülő alvilági birodalom központjává vált.\nAz arénát egykor uraló félember vaskézzel irányítja bűnös vállalkozásait. Ha valaki megkérdőjelezi a hatalmát, személyesen emlékezteti rá, miért ő a főnök. Sett minden ütése a korábbi élete és kitaszítottsága ellen irányul, és bármit megtesz azért, hogy ne kelljen visszasüllyednie oda."
    },
    "Shaco": {
        "name": "Shaco",
        "region": "Runaterra",
        "image_url": "https://cmsassets.rgpub.io/sanity/images/dsfx7636/universe/499c2b9a55b61f4fe9f400ec6b5f456eabe57983-1215x717.jpg?accountingTag=LoL",
        "champ_url": "https://universe.leagueoflegends.com/hu_HU/champion/shaco/",
        "lore": "A legtöbben nem tartják viccesnek a halált. Nem így Shaco. Számára a halál egyenesen haláli. Ő Valoran első tevékenyen gyilkos tréfamestere: addig viccelődik, amíg valaki halálát nem leli, de mindig ő nevet a végén. A Démoni bohócként ismert alak kész talány. Senki nem ismeri a múltját, és Shaco magától sohasem közöl részleteket. Egyesek szerint Shaco egy sötét és torz világból elszabadult lény, és nem Runaterra földjéről származik. Mások úgy vélik, hogy ő az emberiség sötét vágyainak démoni megtestesülése, és ezért nem lehet szót érteni vele. A legvalószínűbb változat azonban az, hogy Shaco egy bérgyilkos, aki a saját feje után megy, amikor nincs szükség a szolgálataira. Shaco kétségkívül ravasz figura, akinek minden alkalommal sikerült elkerülnie a hatóságokat, ha valamilyen borzalmas, törvénytelen atrocitással kapcsolatban ki akarták hallgatni. Bár Valoran lakói hisznek az efféle mendemondákban, elképzelhetetlen, hogy egy ilyen gonosztevő szabadlábon tevékenykedjen.\nBármi is legyen az igazság, Shaco egy rémisztő, ravasz alak, aki a leggyakrabban az őrület fellegváraiban bukkan fel."
    },
    "Shen": {
        "name": "Shen",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/6cb82fdaf892111de0b767513f45cf82be59909d-1215x717.jpg?accountingTag=LoL",
        "champ_url": "https://universe.leagueoflegends.com/hu_HU/champion/shen/",
        "lore": ""
    },
    "Shyvana": {
        "name": "Shyvana",
        "region": "Demacia",
        "image_url": "https://cmsassets.rgpub.io/sanity/images/dsfx7636/universe/3a3eacd9c6ff7ca76a309611a508b9416fe3c01c-1215x717.jpg?accountingTag=LoL",
        "champ_url": "https://universe.leagueoflegends.com/hu_HU/champion/shyvana/",
        "lore": "Noha manapság igen ritka teremtmények, van még néhány hely Runaterrában, ahol az elemi sárkányok fészkelnek.\nJóval a Shurimai Birodalom bukása után egy elfeledett vulkán gyomrában Yvva, az ősi sárkány őrizte tojásait. A rivális sárkányok elpusztítását követően a sárkánytojások olyan értékessé váltak, hogy azt halandó elme fel sem foghatta. És sokan voltak elég merészek vagy bolondok ahhoz, hogy próbára tegyék a szerencséjüket. Yvva az évek során számtalanszor ült tort a több tucatnyi pórul járt tolvaj elszenesedett teste fölött... mígnem végül egy sikerrel járt.\nEz a jöttment mágus a hatalmas tojást mellkasához szorítva kijutott a hegyek közül. Yvva dühe lángba borította a dzsungelt a lába nyomán. A halandó valamilyen csoda folytán eljutott a partra, a vereséget szenvedett sárkány pedig visszatért a fészkébe. Elveszített egy tojást. Nem veszíthet el még egyet.\nA mágus észak felé hajózott, Piltoverbe, de még mielőtt vevőt talált volna a kincsre, a tojás kikelt. Talán azért, mert kivették a fészkéből, vagy talán a tél előtti utolsó őszi holdsugár fénye okozta – nem tudni, de valami megváltozott. A tojásból nem egy sárkánycsemete bújt elő, hanem egy emberszerű, halványlila bőrű lány. A mágus képtelen volt sorsára hagyni a kis teremtményt. A gyermeket sajátjaként nevelte fel, és a Shyvana nevet adta neki az anyasárkány sötét legendája nyomán.\nAz hamar egyértelművé vált, hogy Shyvana nem volt halandó. Már kora gyermekkorától kezdve képes volt alakot váltani, mint az ősi mítoszokból ismert félsárkányok. Ez finoman szólva is megnehezítette az életét Valoran egyszerű népe között. Egy dolog világos volt: Yvva és elveszett lánya között megmaradt valamiféle kapcsolat, amely idővel egyre erősebb lett. Amikor a többi fiókája végre kirepült, Yvva elhagyta megürült fészkét, és átkelt a hatalmas óceánon, hogy megkeresse Shyvanát.\nA vidéket heves határvillongások dúlták fel, de a hatalmas sárkány megjelenésekor a katonák és a falusiak is kereket oldottak. Hiába keresett nevelőapjával egy lerombolt parasztházban menedéket, Shyvanának végig kellett néznie, ahogy az alacsonyan repülő Yvva lángba borítja az apját. A fiatal nő az erdőbe vonszolta a férfit, de már nem tehetett érte semmit. Egy hatalmas tölgyfa alá temette el, és egyedül indult útnak.\nMár több hete bujkált az erdőben, amikor egyszer csak gyenge vérszagot érzett a fák között. Egy sebesült harcost talált. A férfi már alig élt, de Shyvana tudta, hogy őt még megmentheti.\nA nyomában járó szörnyeteggel nem törődve felvette félsárkány alakját, és az eszméletlen férfit egy távoli, határ menti demaciai helyőrségbe vitte.\nOtt, a Fecskedombi erődben tudta meg, hogy a harcos maga Jarvan herceg, a király egyetlen fia, a trón várományosa volt. Bár az erődben állomásozó katonák kissé gyanakodva nézték ibolyaszín bőrét és furcsa viselkedését, befogadták maguk közé. Úgy tűnt, a demaciaiak mindig törődtek egymással. Shyvana sosem élt olyan békében, mint ebben a városban.\nA béke azonban nem tartott soká. Shyvana megérezte a szél hátán érkező sötét erőt. Yvva közeledett.\nA lábadozó herceg tisztában volt vele, hogy neki kell a fecskedombi helyőrség élére állnia. A rémült civileket az erődítménybe vezette, maga pedig felkészült a közeledő harcra. Shyvana viszont menekülni készült. Amikor Jarvan ezt számon kérte rajta, a lány bevallotta, hogy a nyomában járó teremtmény a saját vére. Nem hagyhatta, hogy ártatlanok haljanak meg miatta.\nJarvan nem engedte elmenni. Shyvana megmentette az életét, ezért úgy volt helyes, hogy most ő is a lány oldalán harcoljon. A lányt meghatották Jarvan szavai, és elfogadta a segítséget.\nAhogy Yvva megjelent a láthatáron, a demaciai íjászok nyílzáporral próbálták elterelni a figyelmét. Yvva válaszcsapásként lángba borította a bástyákat, majd erős karmaival esett a kőfalaknak. A fegyveresek a mélybe zuhantak a mellvédről. Ekkor ugrott elő Shyvana. A levegőben átváltozott, és üvöltéssel hívta párbajra az anyját. Ezután olyan harc következett, amilyet Valoran népe csak elvétve látott a Rúnaháborúk kora óta: két sárkány csapott össze Fecskedomb felett, foggal és karommal tépve egymás húsát.\nA tucatnyi sebből vérző Shyvana végül földre vitte Yvvát, és a hideg kőlapokon kitörte a nyakát.\nA herceg maga tüntette ki Shyvanát bátorságáért, és megígérte, hogy mindig lesz helye mellette, ha vele tart apja kastélyába. Yvva koponyáját magukkal vitték a diadal bizonyítékaként, és együtt indultak Demacia pompás városába.\nShyvana később megtudta, hogy III. Jarvan király birodalma megosztott – a nép bizalmatlan a mágusokkal és a mágiával szemben, ez a bizalmatlanság pedig összeegyeztethetetlen a birodalom alapját jelentő nemes értékekkel. Ugyan többé-kevésbé elfogadták a herceg hűséges testőreként, azt nem tudhatja, hogyan fogadnák az igazságot valódi természetéről, ha egyszer kiderülne..."
    },
    "Singed": {
        "name": "Singed",
        "region": "Zaun",
        "image_url": "https://cmsassets.rgpub.io/sanity/images/dsfx7636/universe/fb56a344c527f0f3321ca3896082607cca49a672-1215x717.jpg?accountingTag=LoL",
        "champ_url": "https://universe.leagueoflegends.com/hu_HU/champion/singed/",
        "lore": "A torz, kifürkészhetetlen elmebeteg, vagy ahogy Runaterra-szerte ismerik: Singed teljesen hétköznapi körülmények között született Piltoverben. Már gyermekként is rendkívül intelligens és végtelenül kíváncsi volt. A természet törvényszerűségei és megnyilvánulásai teljesen lenyűgözték, olyannyira, hogy végül megpályázott egy ösztöndíjat Piltover neves egyetemén.\nZsenialitása nem maradt sokáig rejtve.\nSinged természettudományos kísérletei nagyon ígéretesnek – mondhatni úttörőnek – bizonyultak, de rá kellett jönnie, hogy Piltover figyelme a hextech felfedezésével egyszer és mindenkorra a mágia és a technológia ötvözete nyújtotta lehetőségek felé fordult. Singed nagyon hamar a kiváltságosok körén kívül találta magát, ahonnan úgy látta, a mágiát azok használják mankóként, akik nem képesek felfogni a világ működését, vagy nem is érdekli őket eléggé. Fennhangon bírálta mindazt, amit ő pusztán az egyetem berkeiben burjánzó új és felelőtlen hóbortnak látott.\nSinged inkább az alkímia kínálta vegyészeti lehetőségekbe ásta bele magát, de mindazon eredmények ellenére, amelyekkel intellektusa révén gazdagította a területet, erőfeszítéseivel végül csak nevetségessé tette magát a tudóstársai körében. Nem kellett hozzá sok idő, és pénzügyi forrásai elapadtak, őt magát pedig száműzték mind az egyetemről, mind pedig Piltoverből. Singed számára nem maradt más választás, mint új életet kezdeni – ezúttal Zaunban.\nAz alsóvárosban olcsón lehetett élni, és nagy volt a kereslet az újításokra. Singed gyorsan talált munkát a folyamatosan fejlődő vegytechiparban, így tudását és fáradhatatlan munkabírását az egyre gátlástalanabb és változatosabb ügyfélkör szolgálatába állíthatta. Erkölcsi szempontból általában megkérdőjelezhető kísérletei széles skálán mozogtak az emberek és állatok erősítésétől a kettő egyesítéséig, számtalan egyéb próbálkozás mellett. Ezzel együtt elképesztő léptekkel haladt előre új szakterületén, ám ennek sokszor a saját egészsége látta kárát. Mivel mindenkinél jobban ismerte az élő szervezet kémiai szükségleteit, olyan élénkítőszereket kísérletezett ki, amelyekkel hetekig ébren tudott maradni és dolgozni, hogy azután remegve, erőtlenül omoljon össze, és napokig aludjon.\nAz alkimista Singed megszállott, fáradhatatlan erőfeszítései azt eredményezték, hogy pártfogókból és ügyfelekből sosem volt hiány, és végül még a noxusi hadmérnökök is hozzá fordultak. Piltover és Zaun utcáin gyorsan végigsöpört a szóbeszéd, hogy a birodalom és a legfőbb tábornok a csőd szélére jutott a horribilis összeg miatt, amelyet Piltovernek kellett kifizetniük a hadsereg átvonulásáért cserébe az észak-shurimai hadjáratok során, így hamarosan máshol keresnek majd lehetőségeket az új, olcsóbb hódító háborúkra. Amíg azonban pontosan fizettek, Singedet mindez nem érdekelte.\nAz éveken át fel-felbukkanó, kisebb megbízások után Singedet megkörnyékezte egy Emystan nevű noxusi katonai parancsnok, aki leszerződtette az alkimistát, hogy segítsen neki megtörni az ioniai háborúban kialakult szégyenletes patthelyzetet. A parancsnoknőnek egy újfajta fegyverre volt szüksége, amilyet még soha senki sem látott… és ezért cserébe felajánlotta, hogy gazdaggá teszi az alkimistát.\nFenntartásait félretéve Singed minden erejével, tudásával és tapasztalatával az új fegyver megalkotásán dolgozott. Erőfeszítéseinek eredményeképpen instabil, robbanékony és félelmetes alkímiai tüzet sikerült létrehoznia. Amikor a fegyvert végül rászabadították Noxus ellenségeire Ioniában, a nyomában keletkező forróság még a köveket is megrepesztette, a földet pedig annyira sűrű és átható, fémes méreggel szennyezte be, hogy gyakorlatilag semmi sem termett meg azon a területen többé. Még Emystan saját szövetségesei is elborzadtak, bár azért annyira nem, hogy a parancsnokot és Singedet háborús bűnösöknek kiáltsák ki.\nMost, hogy a tőke, az anyagok, sőt, a kísérleti alanyok szempontjából sem korlátozza többé semmi, Singed mégis érzi magán az eltelt évek súlyát. A legutóbbi munkájával már tudatosan inkább a biológia irányába fordult, és sokkal drámaibb léptékben gondolkodik. Nemrégiben az állat, az ember és a gép egybeolvasztására tett egyik kísérlete nyomán a laboratóriuma megsemmisült, arcát mocskos kötések tartják össze, kísérleti alanyai pedig szabadon portyáznak Zaun utcáin, Singed azonban továbbra is hajthatatlan.\nAzt már kitapasztalta, hogyan lehet elpusztítani a testet, így most annak megőrzése és átalakítása kezdte el foglalkoztatni... és ezzel együtt a lehetőség, hogy az életnek talán nem kell véget érnie az elkerülhetetlen halál után."
    },
    "Sion": {
        "name": "Sion",
        "region": "Noxus",
        "image_url": "https://cmsassets.rgpub.io/sanity/images/dsfx7636/universe_live/718640b1b39f711e775596ec5d09a31fdd95820e-1215x717.jpg?accountingTag=LoL",
        "champ_url": "https://universe.leagueoflegends.com/hu_HU/champion/sion/",
        "lore": "Több mint egy évszázaddal ezelőtt a riválisait egytől egyig lemészároló hadúr, Sion lett Noxus bajnoka. A barátai és ellenségei egyaránt rettegtek tőle. A büszke harcos kultúra utolsó képviselője volt, amely alapítása óta jellemezte a birodalmat. Sion az ősei előtt esküdött meg, hogy sosem hátrál meg a harcban, és ha eljön az idő, büszkén, harcosként fog meghalni.\nNem volt ravasz vagy ügyes stratéga, mégis kegyetlenül hatékony hadvezérnek bizonyult, és számos győzelmet aratott Noxus nevében. A birodalom erősebb volt, mint évszázadok óta bármikor, ezért a Főparancsnokság tábornokai döbbenten szembesültek azzal, hogy egy nyugati állam nemcsak ellenállt a támadásaiknak, hanem elkezdte visszaszorítani őket. A demaciai seregek kelet felé szorították a noxusiakat, és Hvardis falai közé űzték őket. Az Ezüst-hegységet feldúló Sion dühödten dél felé indult.\nA városhoz érkezve meglátta a demaciai sereget a láthatáron. Eszükben sem volt megostromolni Hvardist, megelégedtek azzal, hogy kiszorították a noxusiakat a szomszédos területekről, és felkészültek a hazatérésre. Sion hadrendbe állította katonáit, hogy móresre tanítsa a feltörekvő kis államot. Hvardis noxusi parancsnoka azonban a korábbi vereségek miatt nem akart kimozdulni a falak mögül, hagyta volna elvonulni az ellenséget.\nSion harcosai foglalták el ezt a földet, a vérükkel fizettek érte – így hát felháborodásában lehajította a parancsnokot a falról, és általános támadást vezényelt.\nSion a demaciai arcvonalnak rontott, és a vezetőjüket, I. Jarvant kereste. Míg a saját elszánt harcosai vele tartottak, Hvardis védői gyengének bizonyultak. Hamar megtört az akaratuk, és visszavonultak, magára hagyva Siont és felesküdött katonáit. Harcosai sorra elestek, de Sion fáradhatatlanul kaszabolta az ellenséget.\nEgyedül maradt, mire tucatnyi, kardtól és nyíltól szerzett sebből vérezve elérte Jarvant. A brutális párbajnak végül a demaciai gyilkos csapása vetett véget. Sion elejtette fejszéjét, és egy végső erőfeszítéssel letépte a koronát a királyról, a másik kezével pedig torkon ragadta őt. Jarvan őrei hiába döfték fegyverüket Sion testébe, ő nem engedte el áldozatát.\nSion csak akkor adta meg magát a halálnak, amikor a király megfulladt.\nTestét az emberei visszaszerezték, és a még mindig a kezében szorongatott demaciai koronával együtt, katonai pompa kíséretében vitték vissza a Halhatatlan Bástyához. Noxus egy emberként gyászolta Siont, és egy hatalmas emlékmű alá temették, hogy örökké hirdesse dicsőségét.\nFél évszázaddal később felnyitották a sírt.\nNoxus ereje hanyatlásnak indult a Sion halála óta eltelt időkben, és Boram Darkwill, a hatalmon lévő legfőbb tábornok bármi áron vissza akarta állítani egykori dicsőségüket. Darkwill szövetségese, a Fekete Rózsa nevű titkos társaság tiltott mágiával feltámasztotta a halott hőst, és a legfőbb tábornok elé vezette őt.\nNem utasíthatta el ezt az ajándékot, így Sion ismét életre kelt, és ezúttal a minden fájdalomra érzéketlenné vált testét kizárólag a vérszomja éltette.\nÉlő faltörő kosként rontott neki Noxus ellenségeinek, elpusztítva mindenkit, aki az útjába került. Azonban Sion győzelmeinek még annál is súlyosabb ára volt, mint egykor életében. Irányíthatatlan volt, válogatás nélkül gyilkolt szövetségest és ellenséget, így a mellé beosztott katonák elkezdtek dezertálni. Végül Darkwill parancsot adott arra, hogy temessék vissza Siont.\nTöbb száz harcossal végzett, mielőtt sikerült láncra verni, és visszavonszolni a Halhatatlan Bástyához. Gyilkolás nélkül a testét átható vérmágia gyorsan eluralta az elméjét, és őrjöngés lett rajta úrrá. Üvöltései csak akkor csendesedtek el, amikor visszazárták a hatalmas szobor alatti sírba.\nÉveken át senyvedt ott a halál és az élet közti állapotban. Amikor ismét megnyitották a sírt, egy teljesen új birodalom tárult elé. Darkwillt megbuktatta Jericho Swain tábornok, de Siont ez nem érdekelte. Üvöltve rángatta láncait, hisz dühét csak harcban csillapíthatta.\nEgy vasketrecbe zárva visszavitték Hvardishoz, ami Darkwill uralma alatt elszakadt Noxustól. Az új legfőbb tábornok Sionnal akarta megtorolni a lázadásukat.\nLemészárolta a védőket, és porig rombolta Hvardist, hangosan kacagva, ahogy puszta kézzel tépte szét a tornyokat. A Noxustól elszakadt többi régió gyorsan esküt tett a birodalomnak, attól tartva, hogy legközelebb rájuk szabadítják az élőholt szörnyeteget.\nSion most már örömmel fogadja, amikor vakító napfény tör be a sírjába… mert az annak a jele, hogy hamarosan lerázhatja láncait, és csillapíthatja vérszomját, átmenetileg lecsendesítve a fejében tomboló őrületet.\nSion alig emlékszik valamire a korábbi életéből, és még kevesebbre abból, ami azóta történt, de egyvalami ugyanolyan világos számára, mint a halála pillanatában: az egész világ retteg tőle."
    },
    "Sivir": {
        "name": "Sivir",
        "region": "Shurima",
        "image_url": "https://cmsassets.rgpub.io/sanity/images/dsfx7636/universe/0c05de7cba9f8cfbfab361a10d8719e36ee69fb1-1215x717.jpg?accountingTag=LoL",
        "champ_url": "https://universe.leagueoflegends.com/hu_HU/champion/sivir/",
        "lore": "Sivir fiatalon a saját bőrén tanulhatta meg a shurimai sivatag kemény leckéit. Miután a teljes családját lemészárolták a kthaonok – a Nagy Sai egyik leghírhedtebb fosztogató törzse – a fiatal lány a hozzá hasonló árvák útjára lépett, és a túlélés érdekében a helyi piacokon lopott magának ételt vagy félig eltemetett, ősi sírokban kutatott eladható csecsebecsék után. Társaival együtt szűk folyosókat és elfeledett kriptákat járt be értékeket keresve, és gyakran alakultak ki elkeseredett harcok a legígéretesebb zsákmányokért.\nSivir másokat vezetve vágott neki az ilyen utaknak, de csak ritkán tudta magának megszerezni az általa feltárt kincseket. Amikor állítólagos legjobb barátja, Mhyra is kifosztotta őt, megesküdött, hogy soha többé nem hagyja, hogy elárulják. Később csatlakozott a messze földön híres Iha Ziharo zsoldoscsapatához, a felderítőjük és általános inasuk lett.\nBár a fegyverforgatásban megmutatkozó tehetségének hála hamar Ziharo személyes hadnagyává vált, Sivir figyelmét nem kerülte el, hogy a zsarnok parancsnok mindig bezsebelte az arany nagy részét, és egyedül aratott le minden babért… akkor is, amikor Sivir okos stratégiája révén szerezték a zsákmányt. Sivir maga köré gyűjtötte a zsoldosok egy részét, és lázadást szított Ziharo ellen, hogy a helyére léphessen. Sivirnek azonban nem volt szíve megölni egykori mentorát, és inkább magára hagyta őt a sivatagban, ridegen sok szerencsét kívánva neki.\nAz évek során Sivir és követői félelmetes hírnévre tettek szert. Jó pénzért bármilyen feladatot elvállaltak, ezért őket bízta meg Nashramé egyik nemese, hogy szerezzenek vissza egy elveszett családi ereklyét, a „Chalicar” nevű pengét. Sivir a nemes személyes testőrei kíséretében indult útnak, és hónapokig tartó kutatás után rá is lelt a kereszt alakú pengére az ősi shurimai birodalom egyik hősének szarkofágjában.\nA penge valódi kincs volt, amely egy rég elfeledett kor ravaszságát és mágiáját hordozta magában. Sivir csodálattal nézte – soha semmilyen fegyvert nem érzett még ilyen természetesnek a kezében. Amikor a testőrök vezetője azt követelte, hogy azonnal térjenek vissza a kinccsel urához, Sivir nagy ívben elhajította a pengét, amely nem csupán a kapitányt, de a három mögötte álló férfit is lefejezte. Kiküzdötte magát a sírkamrából, és nem hagyott hátra tanúkat.\nSivir neve hamarosan a sivatagon túl is ismertté vált. Olyannyira, hogy amikor noxusi expedíciók útnak indultak a szárazföld belseje felé az északi partokról, maga Cassiopeia, Du Couteau tábornok legfiatalabb lánya fogadta fel, hogy segítsen neki kifosztani Shurima elveszett fővárosát. Ahogy egyre mélyebbre jutottak a kanyargó katakombákban, Sivir zsoldosai közül egyre többen vesztek oda az ősi csapdákban – Cassiopeia azonban nem volt hajlandó visszafordulni.\nVégül egy sírkamra hatalmas kapujához érkeztek. Sivirnek megpezsdült a vére, ahogy meglátta a kaput körbevevő őrszobrokat és a hatalmas harcos isteneket ábrázoló domborműveket. Valósággal megbabonázta az állatfejű hősök látványa, akik az alvilág ocsmány szörnyei ellen küzdöttek.\nSivir figyelmetlenségét kihasználva Cassiopeia hátba szúrta őt.\nSivir összerogyott, és vére átitatta a homokot. Cassiopeia a Chalicar segítségével kinyitotta a sírkamra kapuját, ezzel tudtán kívül elszabadítva az azon lévő átkot. Miközben Sivir haldoklott, végignézte, ahogy a kőkígyó életre kel, és mérgével megégeti Cassiopeia bőrét. Mielőtt minden érzéke cserben hagyta, még hallotta a felhergelt istenek üvöltéseit, akik a sírkamrából kiszabadulva ismét szabadon járhattak a földön…\nÁm a sors nem ilyen véget tartogatott Sivirnek.\nTudtán kívül egy ősi királyi vérvonal utolsó életben maradt leszármazottja volt. Arra ébredt, hogy maga Azir ápolja, a birodalom utolsó uralkodója, akit megfosztottak a Felemelkedés lehetőségétől, és a legendák részévé vált. Sivir kiömlő vére csaknem háromezer év elteltével ismét életre keltette a császár lelkét, és a rítust befejezve az istencsászár égi hatalmával ruházta fel Azirt. Ő hálából a Hajnal Oázisa gyógyító vizét használva meggyógyította Sivir halálos sebét.\nA zsoldos hallott már Azirról és megjövendölt visszatéréséről, de úgy gondolta, csak az ostobák hisznek az ilyen dajkamesékben…ennek ellenére a saját szemével látta, amint valóra válik a legenda. A föld kettéhasadt, és Shurima ősi városa hatalmas porfelhőtől övezve kiemelkedett sírjából. Fölötte koronaként egy óriási aranykorong lebegett, amely a nap fényével ragyogott. Sivirt mélyen felzaklatták a történtek, és a Chalicarral a hátán elmenekült a városból.\nBár mindennél jobban vágyott arra, hogy visszatérhessen korábbi életéhez, halandó ésszel felfoghatatlan hatalmak játszmáinak részesévé vált. Vekaura városában egy újabb Felemelkedett lénnyel találkozott: Xerath, a kiszabadult mágus végleg meg akarta szakítani Azir vérvonalát, de a tudós Nasus és az ifjú sziklaszövő, Taliyah segítségével Sivir ezt is túlélte.\nEljött az idő, hogy eldöntse elfogadja a sorsát, vagy a maga útját járja Shurima vándorló homokdűnéi között."
    },
    "Skarner": {
        "name": "Skarner",
        "region": "Ixtal",
        "image_url": "https://cmsassets.rgpub.io/sanity/images/dsfx7636/universe/2aac05bb1f597369b121684cc09103dc3e408653-1215x717.jpg?accountingTag=LoL",
        "champ_url": "https://universe.leagueoflegends.com/hu_HU/champion/skarner/",
        "lore": "Minden ixtali hallott már Ixtal ősi védelmezőjéről, Skarnerről – a földformázó brackernről, aki megépítette az első épületvárosokat. A képmása domborműveket díszít, és halhatatlan emlékét őrzik Ixtal történelemkönyvei is – a mítoszát a mai napig tisztelik és becsülik.\nMélyen a központi épületváros, Ixaocan alatt található Skarner terme. Innen hallgatja az őt beborító föld rezgéseit. Figyel… és várakozik.\nSkarner mítosza évezredekkel ezelőtt kezdődött. Az Ọ̀pal-hin brackern klán tagjaként a legendás Nixalẹ anya gyermeke volt. Míg a többi apró brackern elhagyta Nixalẹ hátának biztonságát, Skarner vele maradt. A nyugtalansága és a kíváncsisága arra késztette, hogy tanulmányozza az anya erejét és bölcsességét.\nA megfigyelés találékonnyá tette őt. Alomtársaival ellentétben Skarner gyakorolta a brackernek veleszületett földformáló képességét, és tökélyre fejlesztette a föld alatti rezgésminták olvasását, így érzékelni és értelmezni tudta a távoli mozgásokat.\nAmikor Skarner idősebb lett, a rezgéseken keresztül hatalmas változást fedezett fel a kontinensen – a keletről jövő telepesek érkezését. Az Ọ̀pal-hin klán nem bízott az új lakókban, de Skarner kíváncsiságát nem lehetett megfékezni. Tudnia kellett, hogy mi hajtja őket.\nTanulmányozta az „ixtaliakat”. Világra jöttek, dolgoztak, meghaltak – egyik pillanatban még itt voltak, a következőben már sehol. Ám a megfigyelései során Skarner látta, hogy a kevés idejüket építésre, alkotásra és feltalálásra fordították. A létezésük lenyűgözte őt… amíg rá nem jött, hogy milyen törékenyek is valójában.\nAmikor egy közeli földcsuszamlás a fejlődő ixtali település elpusztításával fenyegetett, Skarner, aki életben akarta tartani a kutatása tárgyait, közbelépett. Kitört a dzsungelből, az emberek fölé tornyosult, majd fizikai erejét és földirányító képességét bevetve porrá zúzta a földcsuszamlást, mielőtt elérte volna a falut. Amikor leülepedett a por, az ixtaliak döbbenettel vegyes tisztelettel néztek a megmentőjükre.\nSkarner érezte, hogy meg kell őket védenie. Ezek a törékeny lények nem tudnának életben maradni a segítsége nélkül.\nSkarner innentől nem a távolból figyelte az ixtaliakat, hanem közvetlen közelről, és kevesebb időt töltött a klánjával. Az emberekre állandó projektjeként tekintett, és az országuk lett az új otthona.\nAz ősi ixtaliakkal kialakított kapcsolata a cserén alapult: az ixtaliak meséltek neki a kultúrájukról és a történelmükről, Skarner pedig a földformáló képességével segített nekik megépíteni Ixaocan központi épületvárosát, ahol a bolygó erővonalai találkoznak.\nSkarner legnagyobb hozzájárulása azonban a civilizáció uralkodóosztályának megalapítása volt. Az ixtaliak tudományos szemléletmódját és a brackernek kollektivista kultúráját egyesítő Yun Tal azt a célt tűzte ki maga elé, hogy szebb jövőt teremtsen a népének.\nÍgy történt, hogy Skarner oltalma alatt Ixtal felvirágzott.\nIxtalon kívül a Shurimai Birodalom terjeszkedni kezdett, és Skarner végignézte, ahogy a Felemelkedettek leigázták a kontinenst. A halandók találékonyságába vetett hite összeomlott, amikor találkozott az emberiség sötétebb oldalával: a hatalomvágy megrontó erejével.\nSkarner érzékelte az egyre növekvő feszültséget Shurimában. Gyakran hangot adott a bizalmatlanságának, de amikor a Shurimai Birodalom szövetséget ajánlott Ixtalnak, a Yun Tal boldogan elfogadta azt.\nAz Ikáthiai forradalom őt igazolta – ám ehhez nagyon sok embernek meg kellett halnia. Mire a Shurimai Birodalom összeomlott, és Ixtal újra függetlenné vált, Skarnert már taszította a dzsungelen kívüli világ – a kín és a szenvedés pusztasága.\nA pusztaság, amelyet a Rúnaháborúk még borzalmasabb hellyé tettek.\nA hatalmas pusztítás láttán Skarnernek végre sikerült meggyőznie a Yun Talt, hogy szigeteljék el magukat a világtól, rejtőzzenek el, és védelmezzék hazájukat mágiával és hazugságokkal.\nA Yun Talba vetett hite azonban megingott. Ha nekik nem sikerül megóvniuk az ixtaliakat, akkor majd Skarner fogja.\nTudván, hogy egyedül ő képes megvédeni Ixtalt, Skarner egy föld alatti termet épített magának Ixaocan alatt, amelyet úgy tervezett meg, hogy felerősítse a kontinensről érkező rezgéshullámokat. Minden rezdülés egy újabb fenyegetést jelentett Ixtal biztonságára, de Ixtal állandó morajlása is lehallatszott – a bizonyíték arra, hogy a város sikeresen fennmaradt az uralma alatt.\nOdalent figyelt… és várakozott.\nA sötét föld mélyén eluralkodott rajta az üldözési mánia, és idővel az éberség átadta a helyét az elzárkózásnak. A termét sem hagyta el többé. A föld felszínén Skarnerből lassan emlék helyett mítosz lett, a jelenlétéről pedig egyedül a Yun Tal tudott, akik időnként felkeresték a föld alatt, hogy Ixtal jövőjéről tanácskozzanak vele.\nMost, hogy az elemi mágia mestereinek újabb generációi csatlakoznak a Yun Talhoz, megkezdődtek a tárgyalások a világba való visszatérésről. A suttogott szavak Skarnerhez is elérnek, tovább táplálva a félelmét. Tudja, hogy a kapuk megnyitásával vissza fog térni a fájdalom, a szenvedés és a halál, pont úgy, mint nemzedékekkel korábban.\nSkarner csak saját magában bízhat, és bármire képes lenne Ixtal és az ott élők védelméért.\nMég akkor is, ha ő hozza el a pusztulásukat."
    },
    "Smolder": {
        "name": "Smolder",
        "region": "Runaterra",
        "image_url": "https://cmsassets.rgpub.io/sanity/images/dsfx7636/universe/8da8f09d7aa765b162684c9970850af4fb8e3b95-1920x1080.jpg?accountingTag=LoL",
        "champ_url": "https://universe.leagueoflegends.com/hu_HU/champion/smolder/",
        "lore": "Camavorban már jóval azelőtt éltek sárkányok, hogy a területet elnevezték volna.\nAz ide érkező halandókkal a konfliktus is megérkezett e békés vidékre. A viszálykodásnak csak az vetett véget, hogy Camavor királya térdre ereszkedett a sárkányok úrnője előtt, és könyörögve kérte, segítse őt hatalmas erejével, hogy felépíthesse a megálmodott birodalmát. Ez a később Kígyó anyóként emlegetett sárkány és Camavor uralkodója tette le a Vol Visperi-Desinvein esküt, amely hosszú nemzedékekre egymáshoz fűzte népeiket.\nA sárkányok rendíthetetlen hűséggel szolgálták a trónt és azokat a nemesi házakat, amelyek sikerrel teljesítették a próbatételeket, és alávetették magukat a szent eskü szertartásának. Cserébe hatalmas nyájakkal táplálták a sárkányokat, és kincsekkel halmozták el őket. Az évek során felhalmozott aranynak, ékszereknek és értékes ereklyéknek hála egyre nagyobb tisztelet övezte őket… és ha valaki szemet vetett vagyonukra, jó eséllyel egy olvadt kupacként vagy egy maréknyi hamuként végezte.\nJóval azután, hogy Kígyó anyó a legendák világába távozott, és utódai is már jócskán megfogyatkoztak, az ifjú király, Viego Santiarul Molach Vol Kalah Heigaari felszólította a birodalmi sárkányokat, hogy kísérjék el őt és a lovagrendeket az Áldott-szigetekre. A sárkányok nem álltak kötélnek, mert felismerték, hova vezet az őrülete... de hiába maradtak Camavorban minden kincsükkel, a királyság így sem kerülhette el tragikus sorsát, amelyet a Romlás hozott el. A maroknyi túlélő szemtanúja lehetett a végtelennek tűnő elhanyagolásnak és viszálynak. A düledező palotában fészkeltek, amely soha többé nem vált egyetlen uralkodó székhelyévé sem.\nÉvszázadok teltek el egy új birodalmi sárkány kikeléséig.\nAhogy a sárkányfióka felcseperedett, az anyjának egyre messzebbre kellett repülnie, ha vadászni indult. Így a fészek védtelen maradt, és noxusi idomárok ragadták magukkal a kis sárkányt, akik hajóra szállva hazaindultak, hogy begyűjtsék jutalmukat.\nÁm nem sokkal a célba érkezésük előtt utolérte az anyasárkány, és porrá égette tüzes leheletével. A zűrzavarban magukkal ragadták a hullámok a fiókát, aki egy Noxustól nem messze fekvő szigeten ért partot.\nAz ijedt, magára maradt és éhes sárkány ismeretlen környezetben találta magát, ahol az anyjától tanult leckéket követve vadászni kezdett nála kisebb állatokra, míg végül egy nap össze nem találkozott egy Marinos nevű embergyerekkel. A fiú később Smoldernek nevezte el őt, és ahogy az ifjú sárkány megtanult kommunikálni vele, elmélyült a barátságuk… de szigorúan titokban tartották. Marinos attól tartott, hogy ha mások találnának rá Smolderre, elhurcolnák a kontinensre, ahol jó pénzért túladnának rajta.\nTelt-múlt az idő, a fiú férfivá érett, és egyre több felelősség hárult rá, így Smolder bármennyire is vágyott rá, egyre kevesebbet tudtak együtt játszani. Az unatkozó Smolder ezért úgy döntött, elkezdi gyakorolni a tűzokádást, hogy olyan legyen, mint a Marinos történeteit benépesítő sárkányok.\nSok-sok kísérlet után egyszer csak nem szikrákat prüszkölt, hanem valódi lángok törtek elő… és az emiatt érzett lelkesedés annyira elvakította Smoldert, hogy a tűz tovább terjedt a környező erdőre.\nHirtelen egy gigantikus sárkány tűnt fel az égen, üvöltése hangosabb volt bármilyen kürtnél, de magánál a mennydörgésnél is. Smolder anyja felfigyelt a füstre, és földet érve úgy ölelte magához kicsinyét, mintha el sem váltak volna. Megragadta Smoldert a grabancánál, és a levegőbe emelkedett vele, így a kis sárkány életében először láthatta a magasból a világot.\nSmolder anyja egy hegyoldalban fészkelve figyelte éveken át a vidéket a fiókája nyomát kutatva, és ide tért vele vissza. Minden este mesél neki egykorvolt népükről, a birodalmi sárkányokról és a kötelességeikről, és arról, hogy miként válhat még erősebbé.\nMert egy nap, amikor Smolder készen áll, mindketten visszatérnek ősi hazájukba, hogy elhozzák Camavor új aranykorát."
    },
    "Sona": {
        "name": "Sona",
        "region": "Demacia",
        "image_url": "https://cmsassets.rgpub.io/sanity/images/dsfx7636/universe/5244dd28bd065e6247105381854a18df3900ec73-1215x717.jpg?accountingTag=LoL",
        "champ_url": "https://universe.leagueoflegends.com/hu_HU/champion/sona/",
        "lore": "Sona legkorábbi emlékei az ioniai Galrin tartományban található kolostorhoz fűződnek, ahol nevelkedett. A szerzetesek és a közeli falu jószívű önkéntesei felnevelték a kapunál hagyott árvákat és gyermekeket, akik így nem szenvedtek hiányt semmiben.\nSonáról sokáig azt hitték, hogy csak félénk és csendes, de végül egyértelművé vált, hogy egyáltalán nem tud beszélni. Ugyanakkor szokatlanul figyelmes volt, és szívesen meghallgatott bárkit. Hamar felvidította a gyerekeket, akik hozzá fordultak vigasztalásért.\nSona azt is kitalálta, beszéd híján hogyan fejezze ki magát.\nTársaival ellentétben volt nála valami, amikor rátaláltak: egy egyszerű fatokba helyezett, furcsán húrozott hangszer. A vándorzenészek és tanítók sem tudták, hogy mi lehet az… ennek ellenére sokan ilyen vagy olyan módon megpróbálták megszerezni maguknak. Sona magától tanult meg játszani a hangszeren, és egyszerű, de gyönyörű dallamai még a kételkedők szeméből is örömkönnyeket fakasztottak.\nÁm sötét idők köszöntöttek az országra. A Noxusi Birodalom katonái partra szálltak az északi tartományokban, ezért a szerzetesek úgy döntöttek, hogy kimentik fiatal védenceiket a kolostorból, mielőtt az invázió elérné Galrint. A gondviselők alkut kötöttek egy demaciai kereskedővel, így Sona néhány barátjával együtt felkerült az utolsó hajóra, amely elhagyta az országot, mielőtt Noxus blokád alá vonta volna Ionia nyugati partját. A lány fájdalmas tekintettel nézett vissza, tudván, hogy hosszú évekig nem térhet vissza, ha egyáltalán visszatérhet még.\nHónapokig tartó utazást követően megérkeztek Demaciába, amelynek fura, merev lakói gyanakodva tekintettek a mágia minden formájára. A szerzeteseiket „Illuminátoroknak” hívták, és bár nem hittek semmilyen istenben vagy lélekben, mégis kedvességet mutattak minden idegen és rászoruló iránt.\nÍgy került Sona a Buvelle családhoz. Lord Barrett és a felesége, Lestara, az Illuminátorok rendjének jeles támogatói, valamint a Pompás Város híres művészetpártolói voltak. Sona testvéreként szerette a lányukat, Kahinát, és Lestara is különösen közel került a család új tagjához. A demaciai nyelvet nem könnyű elsajátítani, de a Buvelle család kidolgozott egy jelnyelvet, hogy Sona kommunikálhasson velük és a közeli barátaikkal.\nDe a lány sokkal többet szeretett volna kifejezni. Ki akarta mutatni háláját fogadott honfitársainak, ezért úgy döntött, hogy vele született tehetségét kihasználva fogja szórakoztatni és megnyugtatni őket, ezért megújult lelkesedéssel fogott neki a zenélésnek.\nHamarosan híre ment tehetségének. Előadásai lebilincselték közönségét; a gyászt örömmé, a harciasságot békességgé változtatta... Lestarát pedig egyre jobban érdekelte a titokzatos hangszer.\nKutatásba fogott az Illuminátorok könyvtáraiban, és végül arra jutott, hogy a legendás etwahlok egyikéről lehet szó. Ezeket a csodálatos eszközöket több ezer évvel Demacia alapítása előtt készítették, és alig néhány maradt belőlük épen. Ha viszont igaza volt, akkor a hangszer egy varázstárgy volt, és a tény, hogy Sona ilyen könnyen tudta használni, egy veszélyes adományt sejtetett. Lestara megkérte, hogy kerülje a feltűnést, nehogy magára vonja a demaciai mágusvadászok figyelmét.\nSona szót fogadott neki, bár nem értette, hogy miért lenne veszélyes bármi, ami megnyugvást hoz a léleknek.\nÉvekkel később Lord Barrett Buvelle elesett a harcmezőn, amikor a Gyász Kapuját védte a noxusi erőktől. Kahina apja kardjával oldalán katonai pályára lépett, Lestara pedig úgy döntött, hogy ideje hazavinnie Sonát Ioniába. Lemondták minden társasági szereplésüket, és együtt indultak útnak.\nA háború után megkezdőzött a nagy „újjáépítés”, de az átélt szörnyűségek annyira megváltoztatták az embereket, hogy Sona tudta, nincs többé maradása az országban. Ismét búcsút intett Ioniának, és visszatért Demaciába Lestarával.\nViszont választott otthonának is megvannak a maga gondjai. III. Jarvan király meggyilkolása után a mágusvadászok jelentős befolyásra tettek szert, és rengeteg lakosra csaptak le a mágiával való vélt kapcsolatuk miatt.\nSona két gyökeresen eltérő kultúra gyermeke, így egyre inkább szembefordul családja politikai elveivel. Etwahl nevű hangszerével már nem csak megnyugvást hoz a szívekbe, hanem megvédi, amit jogosnak és igazságosnak tart."
    },
    "Soraka": {
        "name": "Soraka",
        "region": "Targon",
        "image_url": "https://cmsassets.rgpub.io/sanity/images/dsfx7636/universe/b2796a7c60fc816f1bfc91f39495d3387cc43bbb-1215x717.jpg?accountingTag=LoL",
        "champ_url": "https://universe.leagueoflegends.com/hu_HU/champion/soraka/",
        "lore": ""
    },
    "Swain": {
        "name": "Swain",
        "region": "Noxus",
        "image_url": "https://cmsassets.rgpub.io/sanity/images/dsfx7636/universe/881860c2fe466f1f5b2f1775e352faa08d51de48-1920x1133.jpg?accountingTag=LoL",
        "champ_url": "https://universe.leagueoflegends.com/hu_HU/champion/swain/",
        "lore": ""
    },
    "Sylas": {
        "name": "Sylas",
        "region": "Demacia",
        "image_url": "https://cmsassets.rgpub.io/sanity/images/dsfx7636/universe/e653368823aa1fbaf7955ce92bca15a81abc8440-1920x1190.jpg?accountingTag=LoL",
        "champ_url": "https://universe.leagueoflegends.com/hu_HU/champion/sylas/",
        "lore": "Szegény demaciai családban született mágusként dregbourne-i Sylas helyzete talán már a kezdetektől fogva kilátástalan volt. A szülei alacsony társadalmi helyzetük ellenére is szilárdan hittek az országuk eszméiben. Ezért amikor megtudták, hogy a fiuk mágikus képességekkel van „megátkozva”, meggyőzték őt, hogy adja fel magát a királyság mágusvadászainál.\nKülönös mágiaérzékelő képessége miatt Sylast a polgárok között rejtőző többi mágus felkutatására használták. Életében először úgy érezte, hogy van jövője az országa szolgálatában, és hűségesen teljesítette a rábízott feladatokat. Büszke volt, de magányos – a mentorain kívül tilos volt másokkal érintkeznie.\nA munkáján keresztül Sylas észrevette, hogy a mágia sokkal elterjedtebb volt annál, mint amit Demacia állított. Még a gazdagok és a híresek között is érezte a rejtett hatalom jelenlétét… és néhányan közülük a mágusok leghangosabb becsmérlői voltak. De amíg a szegényeket megbüntették az átkukért, úgy tűnt, hogy az elit a törvény felett áll, így ez a képmutatás hintette el a kétség első magvait Sylas elméjében.\nEzek a kételyek végül egy halálos, sorsdöntő esemény során igazolódtak be, amikor Sylas és a mentorai összefutottak egy vidéken rejtőzködő mágussal. Miután rájött, hogy a mágus csupán egy kislány, Sylasnak megesett rajta a szíve. Amikor megpróbálta megvédeni őt a mágusvadászoktól, véletlenül hozzáért a lány bőréhez. A lány mágiája átjárta Sylas testét – de ahelyett, hogy végzett volna vele, nyers, féktelen löketekben tört elő a kezéből. Addig még nem is tudott erről a képességéről. Az incidens három ember halálához vezetett, és ezek egyike a mágusvadász mentora volt.\nSylas tudta, hogy gyilkossággal fogják vádolni, ezért elmenekült, és hamarosan úgy került be a köztudatba, mint Demacia egyik legveszélyesebb mágusa. És valóban, amikor a mágusvadászok rátaláltak, nem mutattak irgalmat.\nFiatal kora ellenére Sylast életfogytig tartó börtönre ítélték.\nA mágusvadászok erődjének legsötétebb zugában tengődött, ahol mágiaelnyomó petricitből készült nehéz béklyókat kellett viselnie. Mágikus látásától megfosztva a szíve olyan keménnyé vált, mint az őt fogva tartó kő, és arról álmodozott, hogy bosszút áll mindenkin, aki oda juttatta.\nTizenöt borzalmas év elteltével rendszeres látogatója akadt – egy Luxanna nevű fiatal önkéntes az Illuminátorok rendjéből. Sylas a bilincsek ellenére is felismerte, hogy a lány kivételesen nagy hatalmú mágus, és idővel szokatlan, titkos kötelék alakult ki közöttük. A mágia irányításával kapcsolatos tudásáért cserébe Lux mesélt neki a celláján kívüli világról, és minden könyvet elhozott neki, amire csak vágyott.\nVégül óvatos manipulációval elérte, hogy a lány becsempésszen a cellájába egy tiltott kötetet – a híres szobrász, Durand eredeti feljegyzéseit, amelyben a petricittel végzett munkáját ismertette.\nA mű feltárta a kő összes titkát Sylas előtt. Ez a kő volt Demacia boszorkánysággal szembeni védelmének alapja, de Sylas rájött, hogy nem elnyomja, hanem magába szívja a mágiát.\nÉs ha az az erő már ott volt a petricit belsejében, azon tűnődött, hogy vajon szabadjára tudná-e engedni…?\nMindössze egy mágiaforrásra volt szüksége. Egy olyan forrásra, mint Lux.\nA lány látogatásai azonban abbamaradtak. Családja, a nagy hatalmú Koronaőrök tudomást szereztek a kapcsolatukról, és féktelen haragra gerjedtek, amiért Lux megszegte a törvényt, hogy segítsen annak az alattomos bűnözőnek. Mindenféle magyarázat nélkül elrendezték, hogy Sylast kivégezzék.\nAz emelvénynél Lux a barátja életéért könyörgött, de siralma süket fülekre talált. Amikor a hóhér arrébb lökte a lányt, hogy magasra emelje a kardját, Sylasnak sikerült megérintenie Luxot. A lány ereje a várakozásainak megfelelően a petricitből készült béklyókba áramlott, készen arra, hogy Sylas szabadjára engedje. Az ellopott mágia segítségével kiszabadult, és csak a rémült, ifjú Koronaőrt hagyta életben.\nA mágusvadászok erődjét nem számkivetettként hagyta ott, hanem a megtört és üldözött demaciaiak új, dacos szimbólumaként. Titokban járta a királyságot, maga köré gyűjtve a száműzött mágusokat… Azonban valószínűleg tudta, hogy egyesített erejük sem lenne elegendő a trón megdöntéséhez, ezért leghűségesebb követői társaságában, néhány fáradhatatlan ökör hátán végül átkelt az északi hegyeken Freljord jeges pusztáinak szívébe.\nMost szövetségeseket keres, és a hatalmas erejű elemi mágiát kutatja, amiről az ősi legendák szólnak, hogy visszatérhessen Demaciába és lerombolhassa az elnyomó rendszert, amely miatt ő és sorstársai oly sokáig szenvedtek."
    },
    "Syndra": {
        "name": "Syndra",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/f292e53a2a59925e3c10bc4ee9917f92d35aec03-1920x1080.jpg?accountingTag=LoL",
        "champ_url": "https://universe.leagueoflegends.com/hu_HU/champion/syndra/",
        "lore": "Ifjú navori gyermekeként Syndra felettébb szórakozott volt. Gyakran elbűvölte egy-egy árnyékos tó mágikus szépsége, vagy a falon menetelő mézbogarak vonulása. Valahányszor nem végezte el maradéktalanul otthoni feladatait, édesanyja keményen megszidta, amiért ilyen szétszórt volt. Még azért is Syndra volt a hibás, ha megsavanyodott a tej, vagy ha bármi apró szerencsétlenség érte a családot.\nBátyja, Evard csúfolta a legtöbbet. Syndra gyakran kedvenc rejtekhelyére, a szellemfűzhöz menekült, amelyet a falubeliek szent fájukként tiszteltek. Órákon át, egyedül suttogott a fának, így vigasztalódott. Egy nyári estén Evard és a barátai a tudta nélkül, titokban követték őt. Kinevették gyermeki könnyeit. Bár igyekezett figyelmen kívül hagyni a rá zúdított sértéseket, szégyenérzete és dühe egyre csak nőtt, mígnem az egyik fiú egyszer csak egy marék sarat vágott a fejéhez.\nSyndra képtelen volt tovább kordában tartani az érzéseit. Elnyomott haragja sötéten csillogó mágikus gömbök formájában tört elő belőle, amelyeket keserves kínja táplált.\nEz az elsöprő erejű képesség mindaddig lappangott benne. A vakító erővel, vadul kavargó, negatív energiákból álló gyöngyházfényű gömbök elszívták a szellemmágiát a környezetükből, így elvonták a szellemfűz összes életerejét is. Evard és társai megrettenve hátráltak a kicsavarodó ősi fától, miközben annak kérge szurokfeketére száradt.\nA falubeliek aggódni kezdtek, hogy a szellemfűz pusztulása miatt megszűnt a kapcsolatuk Ionia szellemével, és mindezért Syndra családját okolták. Új otthon után kellett nézniük, de mindenki rettegett Syndra mágikus képességétől.\nHónapokig tartó utazás után elérték Ionia partjait, ahol egy Konigen nevezetű remetepappal találkoztak. Konigen mesélt nekik Fae’lor szigetéről, az otthonáról, ahol azokat tanítja, akik uralni szeretnék még zabolázatlan mágikus képességeiket. Syndra családja nem látott más lehetőséget; talán a remete képes lesz arra, amire ők képtelenek voltak. A fiatal Syndra felmászott a sziklaoldalba vájt templomhoz vezető lépcsőn. A tengerre néző épületet réges-régen, sötét kőből készítették. Bár hiányzott neki régi élete, igyekezett magáévá tenni a tanára által átadott bölcsességet, és minden erejével azon dolgozott, hogy képes legyen kordában tartani az érzelmeit.\nAhelyett azonban, hogy egyre jobban uralta volna a mágiát, varázsereje az évek alatt egyre csak gyengülni látszott, Syndra pedig egyre türelmetlenebbé vált. Konigen egy idő után ahelyett, hogy bármi újat tanított volna neki, minden reggel bezárkózott, és magányos meditációba kezdett. Syndra ezt végül kikérte magának. A kimerültségtől fogait csikorgató remetepap bevallotta neki, hogy a lány negatív energiája túlnőtt rajta, ezért képtelen tovább tanítani őt. Azt is bevallotta, hogy szándékosan nyomta el Syndra erejét, a saját biztonsága érdekében. Az ilyen negatív energiák furcsa és kiszámíthatatlan következményekkel járhatnak, a lány pedig úgy érezte, hogy túlnőtt a mentorán.\nSyndra ezt minden eddiginél nagyobb árulásnak élte meg. Konigen persze próbálta megnyugtatni, ám ezzel csak még jobban feltüzelte a haragját... és akkor egy pillanatra lankadt a figyelme.\nA templom alapjaiban kezdett remegni. A reggeli fény ragyogása halványulni látszott. Syndra felkelt a templom padlójáról, miközben csalódottsága lassan felülkerekedett rajta. Sötét gömböket idézett meg, és célba vette tanítóját. A Konigen testén áthaladó gömbökkel minden keserűségét átadta a férfinak, mielőtt az meghalt.\nA templom teteje omladozni kezdett, a mennyezetről lehulló törmelék maga alá temette a szent kerteket. Syndra ekkor a templom maradványai ellen fordította hatalmát, iszonyatos rengéshullámokat keltett, amelyek egész Fae’lort megrázták, és kiszívták a sziget nyers mágiáját.\nSoha ennyi negatív energia nem gyűlt még össze egyetlen helyen, ezért maga Ionia szelleme támadt fel, hogy ellenálljon neki. Syndra alatt megnyílt a föld, és a lány egy mélységes barlangba zuhant, ahol a fák gyökerei megragadták, és egy eleven vízzel teli medencébe rántották, amely elnyomta a hatalmát, és mágikus álomba zárta őt.\nSyndra álma egy örökkévalóságnak tűnt. A világ többi része már a puszta létezéséről is megfeledkezett.\nA noxusi birodalommal vívott háború kettészakította Ionia népét, és Syndrát végül Fae’lor korábbi őrzői ébresztették fel. Voltak, akik végezni akartak vele, másik viszont azt remélték, hogy segítségükre lehet a Noxus ellen vívott háborúban, de Syndra válogatás nélkül mindannyiukra rászabadította a káoszt. Nem volt hajlandó bábként szolgálni mások játékában. Szétszakította a mágikus börtöne köré épült erődítmény falait, majd a legnagyobb toronnyal együtt az égbe emelkedett, és messzire repült.\nŐt senki sem fogja irányítani. Többé nem."
    },
    "Tahm kench": {
        "name": "Tahm kench",
        "region": "Runaterra",
        "image_url": "https://cmsassets.rgpub.io/sanity/images/dsfx7636/universe/d91032cb4c9d79b936a5de191e3e4465986c6994-1215x717.jpg?accountingTag=LoL",
        "champ_url": "https://universe.leagueoflegends.com/hu_HU/champion/tahmkench/",
        "lore": "Valoran vizei ősrégiek, de egyik sem olyan idős, mint Tahm Kench, a démon. Mindegy, hogy a Szerpentin-folyó sáros partján felállított szerencsejátékos sátrakban, a bilgewateri kocsmák kártyaasztalainál, vagy Piltover és Zaun díszes kaszinóiban játszik valaki — aki valaha is nézett már irigyen mások vagyonára, jól ismeri a mohó vágyat, amely a Folyó Királyával való találkozás után ébred az emberben.\nElőször a Szerpentint járó népek számoltak be a lényről. Egy tátongó szájú óriási halról meséltek, aki az elégedetleneket csalta magához, egyre többet és többet ígérve. Az egyik ilyen történet egy fiatalemberről szól, aki híres volt az őszinteségéről. Egyszerű tutajosnak született, de a jól ismert partokon túli életről álmodozott. A Folyó Királya egy felejthetetlen élményt ígért neki, ha egyetlen egy apró hazugságot mond valakinek. Ezt nem érezte túl nagy árnak, ezért kicsit elferdítette az igazságot, amikor a saját bátyjával beszélgetett. Aznap este megjelent a démon, és felfedett előtte egy elágazást a folyón, amelyet korábban sosem vett észre. Ezt követve külföldiek táborára akadt, akik étellel és itallal kínálták, és beszélgetésbe elegyedtek vele. Ahogy közeledett a hajnal, a tutajos jóllakottan indult volna haza, ám ekkor ismét megjelent a démon. Ezúttal még nagyobb élményt ígért egy nagyobb hazugságért. Az izgatott fiatalember elfogadta az ajánlatot, és hazudozni kezdett vendéglátóinak. Újabb elágazás tárult fel a folyón, amely még nagyobb fényűzéshez vezette őt. Ez estéről-estére megismétlődött, mire az egykor őszinte tutajos végül már úgy hazudott, mint a vízfolyás.\nA folyó végül a tengerbe torkollott, és egyedül maradt. Már nem volt kinek hazudnia. A saját önző döntései miatt végleg elszakadt az otthonától.\nA Folyó Királyának híre a kontinens sós vizű folyóin keresztül eljutott egészen a Kékláng-szigetekig, ahol a lény új nevet kapott, ahogy egyre hírhedtebbé vált: Tahm Kench. Bilgewaterben egy szempillantás alatt lehet meggazdagodni vagy elszegényedni. Legalább annyi pénz távozik nap mint nap a városból, mint amennyi érkezik. Sok kocsmában lehet hallani Tahmról, a vízi démonról, aki odavan a szerencsejátékokért, ezért a város számos kártyabarlangja és bordélya viseli az ő szimbólumát.\nA Napkapuk megnyitása felélénkítette a kereskedelmet Bilgewater és Piltover között, így Tahm Kench története ismertté vált a Haladás városában, és annak alvilági részében, Zaunban. Ott „Kétkabátos” néven emlegetik a gyerekek Tahmot, mivel olyan nagy, hogy két összevarrt kabátot kell viselnie. Emellett hetyke cilindert hord, a mosolya pedig szélesebb, mint a Piltovert kettéosztó szakadék. Errefelé az ifjú mérnökök irigységét szokta felszítani. Azt mondják, hogy az egyik Fejlődés napján olyan ötletet ajánlott egy sikertelen piltoveri feltalálónak, amelynek köszönhetően biztosan felkelti majd egy vagyonos klán figyelmét. Csak egyetlen hajtincsét kérte cserébe érte. A nagyravágyó nő elfogadta az alkut, és valóban jövedelmező szerződést kötöttek vele. De egy találmány nem volt elég, így a Kétkabátos ismét feltűnt, és ezúttal a gyönyörű hajfonatait akarta fizetségül. A feltaláló nem akart csalódást okozni új mecénásainak, ezért belement az alkuba, a Kétkabátos pedig ott helyben felfalta a haját. A nő viszont ezután sem lelt rá arra az újításra, amellyel megalapozhatná a hírnevét. A démon ismét megjelent, és ezúttal az egyik ujja hegyét kellett feláldoznia a segítségért. A következő héten az egyik fülét. Eltelt egy év, és a nőn alig maradt valami, amit felajánlhatott volna. Végül ő maga hívta magához a kétkabátost, és könyörgött, hogy vessen véget az egésznek.\nAz felnevetett, nagyra tátotta a száját, és azt mondta, hogy megvédi a nőt saját magától. Le is nyelte egyben.\nA Folyó Királya. A döcögő óriás. A feneketlen bendőjű. A Kétkabátos. Tahm Kench, a démon sok néven ismert, de aki alkut köt vele, előbb-utóbb rájön, hogy a csábító ígéretek ellenére mindenképp a gyomrában végzi."
    },
    "Taliyah": {
        "name": "Taliyah",
        "region": "Shurima",
        "image_url": "https://cmsassets.rgpub.io/sanity/images/dsfx7636/universe/0c12d269b7ef51c4b52eee81713e372e4405650f-1215x717.jpg?accountingTag=LoL",
        "champ_url": "https://universe.leagueoflegends.com/hu_HU/champion/taliyah/",
        "lore": ""
    },
    "Talon": {
        "name": "Talon",
        "region": "Noxus",
        "image_url": "https://cmsassets.rgpub.io/sanity/images/dsfx7636/universe/c32976e06ac05ca62ee2516d6f572a367c57da2c-1215x717.jpg?accountingTag=LoL",
        "champ_url": "https://universe.leagueoflegends.com/hu_HU/champion/talon/",
        "lore": "Talon legkorábbi emlékeiben Noxus földalatti járatainak sötétje és az acélpengéjének megnyugtató közelsége szerepel. Nincsenek emlékei családról, melegségről vagy kedvességről. Ehelyett egyetlen támasza a lopott arany csengése és a hátához simuló, biztonságot adó fal. Talon csak gyors észjárásának és fürge kezű tolvajlásainak köszönhetően maradt életben Noxus alvilágában. Kiemelkedő pengeforgatási tudománya miatt egyes noxusi céhek igen hamar veszélyesnek ítélték. Orgyilkosokat küldtek rá, hogy választás elé állítsák: álljon be a soraikba, vagy szörnyű halál vár rá. Talon válaszul a noxusi sáncárokba hajította üldözői holttestét.\nA gyilkossági kísérletek egyre gyakoribbá váltak, mígnem az egyik alkalommal Talon egy párbajban emberére talált. Legnagyobb meglepetésére támadója lefegyverezte őt. Már felkészült a halálra, amikor az orgyilkos felfedte magát: Du Couteau tábornok volt az. A tábornok két lehetőséget ajánlott fel Talonnak: saját kezűleg megöli őt, vagy Talon beáll a Noxusi Főparancsnokság ügynökeinek sorába. Talon az életet választotta, azzal a feltétellel, hogy csak Du Couteau-t hajlandó szolgálni, mert csak annak az embernek a parancsait tudja tiszteletben tartani, akit nem tudott legyőzni.\nÍgy Talon a homályban maradt, és titkos küldetéseket hajtott végre Du Couteau parancsára. Küldetései során járt többek között Freljord fagyos földjein és Demacia belső szentélyeiben is. Amikor a tábornok eltűnt, Talon szabadságának visszaszerzését fontolgatta, de a többéves szolgálat rendkívüli tiszteletet ébresztett benne Du Couteau iránt, és ez másra sarkallta. Megszállottan kutatni kezdett a tábornok után, és fáradhatatlanul keresi azokat, akiknek közük lehet Du Couteau eltűnéséhez.'"
    },
    "Taric": {
        "name": "Taric",
        "region": "Targon",
        "image_url": "https://cmsassets.rgpub.io/sanity/images/dsfx7636/universe/08e9f794f7bb45bf947e2196cca27b1abb5959f8-1215x717.jpg?accountingTag=LoL",
        "champ_url": "https://universe.leagueoflegends.com/hu_HU/champion/taric/",
        "lore": "Demacia nemes védelmezői számára minden nap a korona és az ország elkötelezett, önzetlen őrzéséről szól. Tarictól azt várták, hogy folytassa a családi hagyományt, és lépjen a hadsereg kötelékébe. Ő kész volt teljesíteni kötelességét… de nem akarta behatárolni, hogy kit és mit védelmezzen.\nA fiatal katona elszántan gyakorolt, és kiváló harcossá vált. Kevés szabadidejében is újabb módokat keresett arra, hogy hazáját szolgálja. Önkéntes munkát végzett az Illuminátorok rendjében, betegeket ápolt, árvízben megsérült házakat segített újjáépíteni. Tehetségével olyan kőfaragókat és képzőművészeket segített, akik a szárnyas védelmező tiszteletére emeltek emlékműveket, mivel magáénak érezte az általa képviselt eszményeket.\nEgy műalkotás. Egy idegen élete. Ezek miatt volt érdemes Demaciáért küzdeni. Taric minden életre szép, törékeny, védelemre szoruló értékként tekintett.\nSzerencsére lefegyverző természete és veleszületett kedvessége miatt sosem érte komoly kritika katonatársai és felettesei részéről. Lassan, de biztosan lépkedett egyre feljebb a ranglétrán, egyszer még az ifjú Koronaőr Garen oldalán is harcolt.\nIronikus módon épp Taric fokozatosan elért sikerei okozták a bukását… legalábbis Demaciában.\nAmikor beválogatták a nagy tekintélyű Rettenthetetlen Előőrsbe, hirtelen jóval szigorúbb feltételeknek kellett megfelelnie. Többé nem tehette meg, hogy az erdőt járja egy ritka állat nyomát kutatva, a harci gyakorlatok helyett fogadókban hallgassa a dalnokok andalító dallamait, vagy hogy a díszszemlék idején messzire kilovagoljon, és megfigyelje, ahogy az éj ezüstös leple lassan beborítja a vidéket. Taricot először kezdte gyötörni a kétely, és hamar rásütötték a fegyelmezetlenség bélyegét.\nGaren arra biztatta, hogy szedje össze magát, és tegye a kötelességét. Érezte, hogy Taric Valoran egyik legnagyobb hőse lehetne, tétlenségével azonban cserben hagyta a sorsát és a nemzetét is.\nHogy megmentsék a lefokozástól, Taricot az Előőrs kapitányának segédjévé nevezték ki, ami egyiküknek sem volt igazán ínyére. Amikor a kapitány a teljes kíséretével együtt elesett a harcmezőn, Taric nem volt a kijelölt helyén… és a pletykák szerint egy elfeledett, romos templom romjai között bolyongott, nem messze a csata helyszínétől.\nNem volt többé kifogás. Meghalt egy tucatnyi harcos, és Taricra kivégzés várt emiatt.\nAzonban Garen barátja védelmében közbelépett. A kapitány utódaként a „Kőkorona” próbájára ítélte Taricot: Demacia egyik legősibb szokása szerint meg kellett másznia a Targon-hegyet, amit alig néhányan voltak képesek túlélni.\nBár a Kőkorona általában azt jelentette, hogy a becsületét vesztett személy elhagyta Demaciát, és új életet kezdett száműzetésben, Taric komolyan vette a feladatot, és az első hajóval délre indult, és megesküdött, hogy tényleg vezekelni fog tettéért.\nA hegycsúcs felé vezető út számtalanszor sodorta a fizikai és lelki kimerülés szélére. De Taric a fájdalmat leküzdve tört előre a halott katonák szellemei és a hegy nehéz megpróbáltatásai közepette. A csúcs közelében a veszteség és pusztulás újabb látomásai rohanták meg…\nLátta, ahogy az Alabástrom Könyvtárat tűz emészti, és a forró lángok közé vetette magát, hogy megmentse Tung mennyei verseit. Dühödten üvöltött, ahogy a Jégőrzők az utolsó álomszarvast is az Ordító szakadékba taszították, majd kétségbeesetten az állat után ugrott, hogy megmentse. Taric térdre rogyott a Halhatatlan Bástya előtt, amikor meglátta Garen fellógatott tetemét… majd pajzsát felemelve Noxus rá váró hordáinak rontott.\nAhogy a látomások elhalványultak, Taric a hegy csúcsán találta magát, de nem volt egyedül. Egy emberi formát öltött lény állt előtte, már-már kristályszerű arcvonásai mögött a csillagok fénye világított, és ezernyi suttogás hangján szólalt meg, amely késként vágott Taric elméjébe.\nOlyan igazságokat fedett fel előtte, amelyeket mintha mindig is ismert volna. Egy feladatról beszélt, amelyre tudtán kívül egész életében készült, minden döntése, minden tette, oda, a Targon csúcsára vezette őt.\nŐ lesz Valoran pajzsa az eljövendő nagy háborúkban.\nTaric az Oltalmazó szellemeként született újjá, a legtöbb halandó számára elképzelhetetlen erővel és tudatossággal felvértezve. Örömmel elfogadta új hivatását: az egész világ védelmét."
    },
    "Teemo": {
        "name": "Teemo",
        "region": "Bandleváros",
        "image_url": "https://cmsassets.rgpub.io/sanity/images/dsfx7636/universe/cbec5c5ced03b21b745997294e4a391d77cf6720-1920x1080.jpg?accountingTag=LoL",
        "champ_url": "https://universe.leagueoflegends.com/hu_HU/champion/teemo/",
        "lore": "Felderítői becsületemre mondom,\nMások megsegítése lesz a dolgom.\nMinden rászoruló jó barátom,\nAz összes fát és követ felkutatom.\nBecsületes leszek, bátor, kedves és igaz,\nA legjobbra törekszem, bármi legyen is az.\nMinden kihívással bátran szembenézek,\nHogy szebb legyen a világ, mint ahogy előtte kinézett.\nEsküszöm, hogy betartom a bandle-i Felderítők kódexét,\nÉs minden nap szolgálom a világ yordleséget!\n– A bandle-i Felderítők esküje\n\nAmióta az eszét tudja, Teemo mindig bandle-i Felderítő volt – portálról portálra ugrált Runaterra-szerte, hogy rászorulókat keressen (131-es kitüntetés: „Segíts egy ismeretlenen”), különféle lényekkel barátkozzon össze (389-es kitüntetés: „Fogadj be egy házikedvencet”), vagy hogy új és különös gombafajokat kutasson (248-as kitüntetés: („Gombaszakértő”). Teemo számára nem volt nagyobb öröm, mint kalandozással és a bandle-i Felderítők kitüntetéseinek kiérdemlésével tölteni a napjait – így lett ő a valaha volt legeredményesebb felderítő.\n\nA bandle-i Felderítők 154-es sz. szabálya: Sose félj az ismeretlentől.\n\nAmikor a többi yordle látta, mi mindent vitt véghez Teemo, elkötelezettsége és lelkesedése arra ösztönözte őket, hogy ők is álljanak bandle-i Felderítőnek. Egyetlen álmodozó yordle-ként kezdte, de kisvártatva Teemo már elszánt, fiatal kadétoknak osztogatta a kitüntetéseket, valamint újabb és újabb példányokat készített a bandle-i Felderítők szabályaiból a Runaterrát átszelő utazásaikhoz (szerencsére fejből tudta a szabályokat, mert a saját kézikönyve vízbe veszett valahol a Kígyó-szigetektől délre, ahol tengerészcsomókat igyekezett megtanulni).\n\nA bandle-i Felderítők 13-as sz. szabálya: Minden nap kaland. Mindig állj készen rá!\n\nAmikor egy kadét Runaterra-szerte felmérést készített a yordle-ök körében a bandle-i Felderítők tevékenységéről (567-es kitüntetés: „Piackutatás”), egyértelmű volt a visszajelzés – Teemo félelmet nem ismerő vezetése alatt a bandle-i Felderítőket világszerte elismerték:\n\n„Teemo ANNYIRA MENŐ. Egyszer láttam, ahogy megállásra kényszerített egy csapat tajtékozva vágtató vadlovat. Elképesztő volt!”\n– Ava, bandle-i felderítő\n\n„A bandle-i Felderítők nagy utat jártak be. Egyszer szerveztek egy hatalmas fesztivált – volt felvonulás meg minden. Elég klassz volt. Még azt is engedték, hogy fellőjek néhány tűzijátékot!”\n– Tristana, bandlevárosi ágyús\n\n„Imádom azokat a gézengúzokat a küldetéseikkel, kitüntetéseikkel meg a kalandvágyukkal együtt. Örömkönnyet csalnak ennek a vén pilótának a szemébe.”\n– Corki, a vakmerő tüzér\n\n„Mi a @#$%*^ az a bandle-i felderítő?”\n– Kled, legfőbb hajósőrnagykapitány, a harmadik szorzag kétszeres tengernagya, tüzérszázadi előörs\n\nTeemo révén ismerhette meg a világ a bandle-i Felderítők sütijeit, amelyet Runaterra minden szegletében lehet venni tőlük. Száznál is több izgalmas és egyedi íz szerepel a kínálatukban, többek között a következők:\n\n– Poro-nasi\n– Állott sajt\n– Mézvirág\n– Hús!\n– Limitált kiadású lélekvirág\n– Kikötői patkány\n– Heliai rétes (véglegesen visszavonva)\n– Shurimai homok\n– És még sok más!\n\nTeemo manapság azon ügyködik, hogy saját maga által kiötlött küldetéseket teljesítsen. Legutóbbi eredményei közé sorolható egy csaknem végleg kihalt robbanógombafaj szaporítása és az összes cuki kis baziliszkusz kiszabadítása egy noxusi katonai táborból (olyan bánatosnak tűntek a kis istállóikban). Emellett a bandle-i Felderítők eredetét is kutatja – ki volt az alapító? Ki adta az első kitüntetést? Ki találta ki az első szabályt? Lehetséges, hogy maga Teemo volt egy rég elfeledett korban? Eh, nem emlékszik! De bármi legyen is a küldetés, egy dolog állandó, mégpedig Teemo elkötelezettsége a Felderítők esküje iránt: „Esküszöm, hogy betartom a bandle-i Felderítők kódexét, és minden nap szolgálom a yordleséget!”"
    },
    "Thresh": {
        "name": "Thresh",
        "region": "Árny-szigetek",
        "image_url": "https://cmsassets.rgpub.io/sanity/images/dsfx7636/universe_live/81ee3c3a300d102ecd650a0fb8e57738b12ead78-1215x717.jpg?accountingTag=LoL",
        "champ_url": "https://universe.leagueoflegends.com/hu_HU/champion/thresh/",
        "lore": ""
    },
    "Tristana": {
        "name": "Tristana",
        "region": "Bandleváros",
        "image_url": "https://cmsassets.rgpub.io/sanity/images/dsfx7636/universe/1c1cbd9b934a2c5ff23e5340ca774f62712d28f4-1215x717.jpg?accountingTag=LoL",
        "champ_url": "https://universe.leagueoflegends.com/hu_HU/champion/tristana/",
        "lore": "A legtöbb yordléhoz hasonlóan Tristanát is mindig lenyűgözte a Bandlevároson túli világ. Ezer és egy helyen megfordult már, és mindig csodálattal és lelkesedéssel figyelte a különböző helyeket, embereket és lényeket, akikkel találkozott. A rejtett utakon járva, amelyeket csak a yordlék ismernek, széltében-hosszában felfedezte az anyagi világot, miközben jórészt észrevétlen maradt.\nMegcsodálta például, hogyan kelnek át a jégtrollok a távoli észak jeges folyóin a lélegzetelállító színekben pompázó sarki fény alatt. Ámulattal nézte, ahogy a hadihajók szilánkokra robbantják egymást a tengeri ütközetektől tajtékozó vizeken. Elragadtatva figyelte, ahogy hatalmas hadseregek menetelnek – egy yordle agyával felfoghatatlan összhangban és fegyelmezettséggel – a déli vidékek végeláthatatlan sivatagjaiban.\nDe Tristana gondtalan, vándorló életmódja örökre megváltozott, amikor szemtanúja lett egy bandleliget elpusztításának. Ezeket az erdőket átitatja a kapuk varázsereje, amelyek köré nőnek, így menedéket nyújtanak a yordléknak a világ elől. Tristana, aki éppen a levelek között átszűrődő napfényben szunyókált, arra riadt, hogy égnek és sorra dőlnek ki körülötte a fák. Egy egész hadosztályra való páncélos martalóc rontott keresztül az erdőn fáklyákkal és fejszékkel felszerelkezve, élükön pedig egy sötét erőbe burkolózó varázsló állt.\nTristana rémületében elbújt. A varázsló a bandleliget szívében rejtőző kapura összpontosította az erejét, és elmondott egy szörnyű varázsigét. Tristana füle csengett a fájdalomtól, és megrendülve látta, hogy a kapu végleg összeomlik – már sosem nyitják ki újra. A pusztítás hullámai magát Bandlevárost is elérték, pánikot keltve a yordlék között.\nTristana még sosem tapasztalt ahhoz fogható fájdalmat, amit ez a veszteség okozott, sem olyan mély bűntudatot, amely tétlensége miatt gyötörte. Soha többé nem fogja hagyni, hogy hasonló szörnyűség történjen! Abban a pillanatban Tristana a bandleligetek és a többi yordle védelmének szentelte az életét.\nTristana sokszor figyelte csodálattal, ahogy a halandók óvták a számukra kedves dolgokat. Noha nem értette, miért őriznek csillogó fémeket vagy kőfalakat, tisztelte a módszereiket, és úgy döntött, követi a példájukat. A többi yordle kíváncsian figyelte őt, miközben Bandleváros határain menetelt, komoly tekintettel a veszélyt fürkészve. Az ételét „fejadagnak” kezdte nevezni, és szigorúan beosztotta, mikor pihenhet.\nDe valami még hiányzott. Utazásai során számos nagy erejű találmányt látott, köztük a lőporos ágyúkat Bilgewaternél. Ezekből merített ihletet, és elegendő nemesfém lemezt gyűjtött össze, hogy aprócska termetéhez illő fegyvert készítsen belőlük.\nFanyar mosollyal Gyorsbombázónak nevezte el a fegyvert.\nAzóta Tristana számos fenyegetéstől óvta meg a bandleligeteket. A Kígyó-szigetek dzsungelében beavatkozott a helyi buhru nép és a valorani kincsvadászok ütközetébe, amely túl közel ért egy rejtett portálhoz, és mind az életüket mentve menekültek, amint közéjük ugrott a mennydörgő Gyorsbombázóval. A Shurima mentén húzódó lángoló sivatagban bombát hajított egy Üresség-rémség torkába, amikor az elkezdte felemészteni a titkos bandleliget-oázist.\nTristana afféle legendává vált Bandlevárosban, és az utóbbi időben egyre több yordle kezdte – többnyire sikertelenül – utánozni fegyelmezett viselkedését. Néhányan még a Gyorsbombázóra hajazó fegyvereket is fabrikáltattak maguknak Rumble-lel, a lobbanékony feltalálóval, aki mindig igyekszik elnyerni Tristana elismerését. Bár Tristana szörnyen kínosnak tartja ezt az egészet, arra jutott, hogy ha tényleg meg akarják védeni a Bandlevárosba vezető ösvényeket, akkor komolyan kell venniük a feladatot. Így aztán elkezdte kiképezni az újoncokat, akik új becenevet is felvettek: ők lettek a Bandlevárosi Tüzérek.\nTristana azonban gyakran jár egyedül őrjáratozni a vadonba, egyrészt hogy személyesen óvja a bandleligeteket, másrészt hogy elmeneküljön újdonsült, és meglehetősen bosszantó gyakornokai elől."
    },
    "Trundle": {
        "name": "Trundle",
        "region": "Freljord",
        "image_url": "https://cmsassets.rgpub.io/sanity/images/dsfx7636/universe/b4171832dc2ac886f2240e723ab9d07e5335f538-1215x717.jpg?accountingTag=LoL",
        "champ_url": "https://universe.leagueoflegends.com/hu_HU/champion/trundle/",
        "lore": "A trollok jellemzően könyörtelen melákok, akikbe Runaterra számos kietlen vidékén belefuthatsz. Bár nem sebezhetetlenek, felépítésük elég masszív, és más halandó fajokhoz – különösen a gyarló emberekhez – képest sokkal gyorsabban képesek regenerálódni. Ennélfogva jól tűrik az extrém éghajlati viszonyokat és a táplálék hiányát, ezzel túlélve riválisaikat – ez lehet az oka annak, hogy a legnagyobb ismert törzsek közül néhány még mindig a freljordi hegyeket tekinti otthonának.\nTrundle tizenöt fivérével és nővérével együtt egy mocskos barlangban jött világra. Nehéz időket éltek akkoriban, ezért az alomból csak heten nőttek elég erősre ahhoz, hogy csatlakozzanak a törzsfőnök harcosokból álló csapatához… és csak hárman maradtak életben az első téli fosztogatásuk után.\nMiközben a csapat lakomázott, a törzsfőnök közölte velük az ötletét, miszerint vissza kéne fordulniuk, újra kifosztani ugyanazokat a vidékeket. Mindenki rettegne tőlük. Minden egyes alkalommal könnyebb lenne a dolguk.\nTrundle összeráncolta szemöldökét, felállt, és kijelentette, hogy ez a terv nem jó. Az embereknek, akiket eltiportak, már semmijük nincs – jövő télen kéne visszatérniük, amikor a magtáraik újra tele vannak, és jószágaik is elég nagyok ahhoz, hogy többet érjenek egyetlen vacsoránál.\nLegtöbb társának ez nem tetszett. Csikorgatták fogaikat és csapkodták halántékukat, miközben megpróbálták felfogni Trundle javaslatát. Talán gyáva lenne? Megártott az agyának a hideg, amitől az elkásásodott? A törzsfőnök egy sziklával támadt Trundle-re, majd lehajította a hegyoldalon. Bolondoknak nincs helye ebben a csapatban.\nTrundle messzire vándorolt, mivel tudta, hogy a közelben sehol nem látnák szívesen. Elkerülte a tundra összes trolltörzsét, és távol maradt a felföldeken barangoló vad jetiktől is. Éjjel a csillagokat bámulta, és felidézte a történeteket, amelyeket kölyökként meséltek neki: Grubgrack, a bölcs legendáit, és más, ősi trollkirályok mondáját, akik a régi isteneket követték, és a világ feletti uralmuk jogának jelképeként erőteljes fegyvereket kaptak tőlük ajándékba.\nVégül Trundle egyszer csak egy hatalmas repedésbe esett a talajban. Bár annak örült, hogy itt nem fúj a szél, hamar egy kanyargó, süvítő szurdoklabirintusban találta magát, amely úgy tűnt, mélyebben húzódik Freljord alatt, mint amilyen magasra tornyosulnak felette a hegyek.\nA szakadék legmélyebb pontján találkozott a jégboszorkánnyal.\nA boszorkány egy csillogó, befagyott tó felszínén várakozott Trundle-re – körülötte apró, szőrmébe és fémbe burkolózó emberharcosok sorakoztak. Trundle-t ez nem ijesztette meg. Azonban a jégboszorkány kíváncsi volt, Trundle hogy találta meg ezt a helyet, birodalma szívét, és mégis hogy volt képes végigsétálni a taván.\nTrundle lenézett. A talpa alatt feszülő jég sötétebb volt, mint az éjszakai égbolt. Ettől úgy érezte, hogy az agya mindjárt kifordul a koponyájából.\nA jégboszorkány szerint Trundle különleges volt, úgynevezett jégszülött, ami azt jelentette, hogy vele kéne maradnia. Ám Trundle ezt nem akarta. Elmesélte a boszorkánynak, hogy miért száműzte a törzsfőnök, és hogy egy hatalmas fegyvert keres, hogy egy olyan trollkirály váljék belőle, amilyen Grubgrack és a többiek is voltak. Legnagyobb meglepetésére a jégboszorkány beleegyezett a kérésébe, és átnyújtott neki egy tekintélyes jégbunkót, a Csontborzongatót. Ezzel királya lehet minden trollnak, és szövetségre léphet a boszorkány emberi törzsével.\nIzgatottan fogadta el ezt a feladatot, és elindult hosszú, hazafelé vezető útjára.\nAmikor Trundle megérkezett, a törzsfőnök csak nevetett rajta… mire Trundle bezúzta a koponyáját a Csontborzongatóval. A vén troll egy pillanat alatt szilárdra fagyott a bunkó jeges varázserejétől, majd egy második suhintás apró darabokra törte a testét.\nA harcosokból álló csapatot lenyűgözte Trundle újdonsült hatalma, és meghallgatták történetét a jégboszorkányról és az általa ígért szövetségről. Trundle okos volt. Trundle hatalmas erők birtokolására lett kiválasztva. Trundle-ből a trollok királya válhat.\nÉs ha Trundle vezeti a rohamot, akkor eljöhet a trollok ideje."
    },
    "Tryndamere": {
        "name": "Tryndamere",
        "region": "Freljord",
        "image_url": "https://cmsassets.rgpub.io/sanity/images/dsfx7636/universe/8970e87a25dae74a9f48448fe2fa984f20c49a46-1215x717.jpg?accountingTag=LoL",
        "champ_url": "https://universe.leagueoflegends.com/hu_HU/champion/tryndamere/",
        "lore": ""
    },
    "Twisted fate": {
        "name": "Twisted fate",
        "region": "Bilgewater",
        "image_url": "https://cmsassets.rgpub.io/sanity/images/dsfx7636/universe/ccfc7af0638ea63366f9ecb156b38919f0e1e515-1215x717.jpg?accountingTag=LoL",
        "champ_url": "https://universe.leagueoflegends.com/hu_HU/champion/twistedfate/",
        "lore": ""
    },
    "Twitch": {
        "name": "Twitch",
        "region": "Zaun",
        "image_url": "https://cmsassets.rgpub.io/sanity/images/dsfx7636/universe/643dd74ace9a448d80783d98d584e77ce2fa9625-1215x717.jpg?accountingTag=LoL",
        "champ_url": "https://universe.leagueoflegends.com/hu_HU/champion/twitch/",
        "lore": "Twitch pestispatkánynak született, de mára a mocsok szenvedélyes szakértője lett. Ez a mutáns patkány két lábon járva kutat Zaun csatornáiban olyan kincsek után, amelyeket csak ő értékel igazán. Kémiai anyagokkal hajtott számszeríját halálos pontossággal használja, és nem fél bemocskolni a mancsait, miközben fáradhatatlanul építi szeméttrónját hulladékkirályságában, újabb és újabb terveket szőve az emberiség elpusztítására."
    },
    "Udyr": {
        "name": "Udyr",
        "region": "Freljord",
        "image_url": "https://cmsassets.rgpub.io/sanity/images/dsfx7636/universe/b0994c859b52c86c12a5bb57a7b22e1c3b9b70c0-1974x1087.jpg?accountingTag=LoL",
        "champ_url": "https://universe.leagueoflegends.com/hu_HU/champion/udyr/",
        "lore": "Amikor a téli égen kerek, vérvörös hold jelenik meg, Freljord összes lélekvándora tudja, hogy aznap újabb társuk született. Egy társ, aki hozzájuk hasonlóan rá van hangolódva a vadonra, hallja a föld szavát, és a szívéhez leginkább illő szellem részeként és kísérőjeként járja a vidéket. Amikor Udyr világra jött, a megszokott vörös hold jelent meg, semmilyen más ómen.\nSemmi sem utalt arra, hogy Udyr lesz minden idők leghatalmasabb lélekvándora.\nMinden emberben és szörnyben, minden állatban és növényben, minden élőben és halhatatlanban lakozik egy szellem. Udyr azért különleges, mert ő nem egyetlen fajta szellemre volt ráhangolódva, hanem mindet képes volt meghallani. Folyamatosan elárasztották elméjét a környező szellemek igényei és vágyai, állandó morajuk minden más hangot elnyomott.\nSzülei nem tudták, hogyan segíthetnének neki. A törzs hadfőnöke lélekvándorokat hivatott, hogy tanítsák meg a fiút képessége uralására, de mind ugyanazt válaszolta: a lélekvándornak meg kell nyitnia magát a szellemek előtt, nem elzárnia az elméjét előlük.\nUdyr azon az éjszakán használta először erejét, amikor a Jégőrzők eljöttek érte. A fiatal, rettegő Udyr az erdőben keresett menedéket. Nem számított arra, hogy érezni fogja a törzs minden egyes tagjának halálát, akiket lemészároltak a Jégőrzők. Udyr szomorúsággal és dühvel teli üvöltést hallatott, és a támadók ellen fordította az erdő félelmetes erejét. Karmait megsuhintva és szárnyaival csapkodva hegyomlást zúdított a Jégőrzőkre. A magányosan gyászoló, tanácstalan Udyr éveken át kóborolt a pusztaságban, erejére és leleményességére támaszkodva a túléléshez.\nKerülte az emberek társaságát, ám egy nap egy bajba került Fagykarom vadászcsapat segítségére sietett. A vadászokat lenyűgözte Udyr ereje, ezért meghívták a táborukba. Hejian hadfőnök úgy döntött, hogy további képzésre szorul, ezért a lánya, Kalkia oldalán kezdte elsajátítani a harc fortélyait. Az elvadult fiú megtanította a magányos lányt, hogyan kell túlélni a vadonban, ő pedig cserébe megtudta, hogyan kell emberek között élni. Hamarosan úgy érezte, otthonra lelt a Fagykarom törzsnél.\nA boldog napoknak azonban vége szakadt, amikor kiéhezett és beteg déragyarú farkasok közelítették meg a tábort. Udyr elméjét elöntötte a falka őrülete és éhsége, és pillanatnyi őrületében megtámadott, és majdnem megölt egy gyereket. Kalkia és anyja csak egyesült erővel, elemi jeget használva tudták megfékezni őt. Miután az összes farkast elpusztították, Hejian száműzte Udyrt a Fagykarom törzsből.\nA férfi visszatért a hegyekbe, messze azoktól, akikre veszélyt jelentett. Kalkia időnként felkereste őt, amikor lehetősége volt rá. Amikor megválasztották hadfőnökkel, az első dolga az volt, hogy visszavonja Udyr száműzetését, ő azonban nem volt hajlandó visszatérni. Továbbra sem tudta uralni a tudatát elárasztó igények és vágyak tengerét, de megesküdött, hogy mindig ott lesz, ha Kalkia vagy szeretet népe védelemre szorul. Ekkor látták egymást utoljára.\nA Udyr élete váratlan fordulatot vett, amikor egy távoli földről érkezett szerzetes kereste fel, aki a lélekvándoroktól akarta megtanulni, hogyan uralhatja a benne élő, lángoló sárkányszellemet. Udyr először nemet mondott, de a szerzetes párbajra hívta: ha legyőzi Udyrt, a freljordinak tanítania kell őt. A végkimerülésig küzdöttek, de egyik sem tudott felülkerekedni.\nA szerzetes Lee Sin néven mutatkozott be, és azt a következtetést vonta le harcukból, hogy mindkettejüknek sokat kell még tanulnia. Meghívta Udyrt, hogy folytassák együtt a képzésüket szülőföldjén, Ioniában. Mivel semmi sem kötötte Freljordhoz, a lélekvándor elfogadta a javaslatot.\nA két férfi szoros baráttá vált hosszú útjuk során, minden nap közösen edzették magukat, és sokat beszélgettek a világban élő szellemekről. Amikor végre elérték Hirana kolostorát, az noxusi ostrom alatt állt. Udyr magához szólította Ionia szellemeit, és támadásba lendült.\nA győztes csata után az apát elé járultak, és megkérték, hogy tanítsa meg őket a bennük élő lelkek feletti uralomra. Az idős szerzetes figyelmeztette őket, hogy az önmaguk feletti uralmat a legnehezebb elnyerni, és nem tudja garantálni a sikert, de elvállalta mindkettejük képzését.\nUdyr elméje életében először olyan nyugodt volt, hogy a hangzavaron át meghallotta saját gondolatait. Szorgalmasan dolgozott Lee-vel közösen, hogy uralni tudják a bennük és körülöttük élő szellemeket. Az újonnan szerzett tudás és megértés birtokában Udyr segíteni tudott Lee-nek és a sárkánynak, hogy megtalálják a kölcsönös egyensúlyt. Ennek során fontos megállapításra jutott: Ioniában a harmónia és a kölcsönös függés teremtette meg az egyensúlyt. Freljordban viszont az állandó küzdelem és konfliktus volt az egyensúly kulcsa, a növekedés és a változás. A kíméletlen és veszélyes környezetben való túlélés mindenki freljordi lelkének szerves része.\nHosszú évek alatt Udyr mindent megtanult, amit csak lehetett. Két választás állt előtte: Ioniában marad, és folytatja a tanulást, vagy visszatér kegyetlen szülőföldjére, és ott gyarapodik tovább. Végül nem is volt túl nehéz a döntés számára.\nLee búcsúzóul Udyrnak ajándékozta az egyik szemkötő kendőjét, emlékeztetőként az önuralomért folytatott küzdelmükre. Azt kérte Udyrtól, hogy amikor sikeresen elérte, amit szeretett volna Freljordban, keresse fel személyesen Lee-t, és adja vissza a kendőt. Udyr a keze köré tekerte a kendőt, és ismét átkelt a fél világon, hogy lélekvándorként folytassa életét.\nFreljordba visszatérve belecsöppent az avarosaiak és a Fagykarom konfliktusába. Az avarosaiak egyetlen uralkodó alatt akarták egyesíteni Freljord összes törzsét, véget vetve az állandó harcoknak. Udyr tudta, hogy ez az állapot ártana a föld szellemének, ezért a másik oldalnak, a Fagykaromnak ajánlotta fel a segítségét. A törzs vezetését Kalkia makacs lánya, Sejuani vette át, és Udyr azonnal megérezte, hogy a fiatal hadfőnök útmutatásra szorul.\nSejuani elfogadta ugyan a lélekvándor segítségét, de eleinte nem igazán bízott benne, mivel a férfi vérszomjáról szóló történeteken nőtt fel. Udyr nagyra tartotta Sejuani kitartását és éles eszét, viszont aggasztotta a kegyetlen viselkedése. Sejuani felismerte Udyr bölcsességét, és hogy egy valódi harcos szíve dobog benne, de bosszantotta, hogy gyakran magyarázat nélkül eltűnik egy időre. Ennek ellenére lassan egyfajta apa-lánya kapcsolat alakult ki köztük, bár ezt egyikük sem mondta ki hangosan.\nNemsokára Udyrnak délre kellett utaznia, hogy találkozzon a többi lélekvándorral. Útközben találkozott egy hatalmas kabátba öltözött idős asszonnyal. Az asszony több lehetetlen feladattal bízta meg, amelyekkel sorra kudarcot vallott. A matróna jól szórakozott ezen, és kitartását olyan sós kenyérrel jutalmazta, hogy egyből köhögni kezdett tőle, és olyan hideg vízzel, hogy megfagyott tőle az ereiben a vér. Az öregasszony ettől még hangosabban nevetett, és ledobta magáról a kabátot. A felszabaduló szellemenergia erejétől Udyr elvesztette az eszméletét. Mire magához tért, ismét egyedül volt, de valami megváltozott benne… újfajta erő járta át. Ugyan ez nem tudatosult benne, de a Fókanővér – számos álcájának egyikét magára öltve – vizsgáztatta Udyrt, és végül áldását adta rá.\nMég mindig a különleges találkozás hatása alatt állva Udyr csatlakozott a déli társaihoz, és érdeklődéssel hallgatta, ahogy egy különleges változásról beszéltek a lelkek világában, amelyet mindannyian érzékeltek. Úgy gondolták, ez arra utal, hogy Freljord haldoklik, és a vidék szellemeinek ereje egyre fogyatkozik. Udyr úgy hitte, hogy mindez a Freljordot egyesíteni akaró avarosaiak hibája. Vélekedését megosztotta a többi lélekvándorral is, és arra kérte őket, hogy a Fagykarommal összefogva vegyék fel a küzdelmet az előrenyomuló avarosaiakkal. Számos közülük szkeptikusan állt a kérdéshez, de sokan tartottak attól, hogy Udyrnak igaza lehet, és eleget tettek a kérésének.\nAz újonnan szerzett szellemenergiától áthatva Udyr sietve visszatért a Fagykaromhoz, hogy segítsen véget vetni a Freljord puszta létét fenyegető veszélynek."
    },
    "Urgot": {
        "name": "Urgot",
        "region": "Zaun",
        "image_url": "https://cmsassets.rgpub.io/sanity/images/dsfx7636/universe/a9154da6f79debea531974e95820661e3431ea80-1215x717.jpg?accountingTag=LoL",
        "champ_url": "https://universe.leagueoflegends.com/hu_HU/champion/urgot/",
        "lore": "Urgot mindig is hitt benne, hogy méltó a túlélésre.\nHóhérként, a gyengék mészárosaként a legfőbb noxusi elv, az erősek uralmának megtestesítője volt, amelyet bárdjának minden egyes suhintásával megszilárdított. A holttestek gyarapodásával büszkesége egyre csak növekedett, félelmet keltő jelenlétével pedig számtalan zászlóaljat fegyelmezett meg.\nMégis egyetlen szó elég volt ahhoz, hogy sorsa megpecsételődjön. Zaunba küldték, hogy felszámoljon egy állítólagos összeesküvést, amely Noxus uralkodója ellen irányult. Mire ráeszmélt, hogy elárulták, és a küldetés csapda, már túl késő volt – távollétében Swain, a trónbitorló elfoglalta a fővárost. A vegyszerbárók ügynökei vették körül, és látva, hogy minden, amiben eddig hitt, hazugság volt, éktelen haragra gerjedt. Minden küszködése ellenére a Zaun alatti vegytech bányákba hurcolták. Veszített. Rabszolgasorba kényszerült. Mégsem volt méltó a saját életére. Komor csöndben, a megváltó halálra várva tűrte a bányában uralkodó pokoli körülményeket.\nA Veremben a halál számos formát öltött...\nA bánya őre, Voss báró időnként szabadságot ajánlott egy-egy fogoly vallomásáért cserébe, amit aztán a kardja élével adott meg a szerencséseknek. Urgot az aknákban visszhangzó sikolyokon keresztül ismerkedett meg Zaun csodáival. Volt valami különleges ebben a városban, valami bámulatos, mégis nyilvánvaló, amit az elmetszett torkokból felszakadó titkok tártak fel előtte. Urgot egészen addig nem tudta, mi az, amíg egy napon végül Voss báró elé nem vitték. Rettegett a gondolattól, hogy a nő megtörheti őt.\nAmikor azonban a báró kardja a húsába vágott, Urgot rájött, hogy a testét erősebb kín gyötri, mint amit Voss valaha is okozhat neki. A Veremben töltött idő erősebbé tette, mint amilyen hóhérként valaha is volt.\nZaun titka a fájdalom volt. Urgot nevetése visszaűzte Vosst a felszínre, a mélységben pedig immár valóban elszabadult a pokol.\nÁtvette az irányítást a börtön felett, és új, a túlélést célzó próbatételekkel szórakoztatta magát. Feltérképezte testének leggyengébb pontjait, és összeguberált gépi alkatrészekkel, valamint az életükért küzdőknek kifejlesztett eszközökkel erősítette meg azokat – elvégre azt mondják, a fájdalom a túlélés anyja.\nAz őrök többé képtelenek voltak belépni azokra a területekre, amelyek fölött Urgot átvette az irányítást. Maguk a rabok is jobban rettegtek új uruktól, mint korábban Vosstól. Sokan fanatikus tisztelettel kezdtek Urgotra tekinteni, miután végig kellett hallgatniuk az erő természetéről szóló prédikációit, és persze könyörtelenül megfojtotta azokat, akik nem voltak rá vevők.\nVégül egy noxusi ügynök érkezése kényszerítette rá, hogy szembenézzen a múltjával. Annak ellenére, hogy a kém felismerte és a segítségét kérte a szökéshez, Urgot könyörtelenül elbánt vele, és testét a sötét mélységbe vetette.\nRájött, hogy Noxusban valójában nem az erő uralkodott, hanem az emberek... márpedig az emberek gyengék. Nincs szükség uralkodókra, hazugságokra, sem semmire, ami a túlélésért folytatott küzdelem színtiszta káoszát megzavarhatná. Urgot lázadást robbantott ki, amely során kigyulladt egy vegygázzárvány. Az ezt követő, legfeljebb Zaun születéséhez mérhető robbanás az egész fenti várost megrázta és lerombolta a börtön kapuit. Rengeteg fogoly veszett oda, és több ezren menekültek a város alatti csatornarendszerbe – azok viszont, akik méltók voltak rá, túlélték, mint mindig.\nAzóta Urgot rémuralma csak még tovább nőtt. Az ipari gépek és a noxusi brutalitás rémisztő elegyeként egyesével mészárolta le a vegyszerbárókat, miközben Zaun elnyomott népéből követőket gyűjtött maga köré. Azt mondták róla, ő az új megváltó, aki végre leemeli az elnyomók csizmáját az egyszerű zauniak nyakáról.\nA tettei alapján azonban más szándékok vezérelték, hiszen egyaránt próba elé állította a rászorulókat és a hatalmasokat. Mindenki számára egyetlen üzenete volt, aki halálos próbáit túlélte: ő nem vezető, hanem túlélő. Ha mások is méltók, mások is túlélnek.\nAmikor aztán a piltoveri kereskedőklánok képviselőire is lesújtott, a Rendfenntartóknak közbe kellett lépniük. Láncra verve szállították egy megerősített börtöncellába, bár ezzel csak megszilárdították „a Pusztító” legendáját a bandatagok, az utcagyerekek és az elfeledettek között.\nHiszen nem Piltover az első, akinek sikerült láncra vernie Urgotot, így felmerül a kérdés, hogy létezik-e egyáltalán olyan zárka, amely képes őt fogva tartani…"
    },
    "Varus": {
        "name": "Varus",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/c4f1197764d67a050281377f366587334f5fc61a-1920x1133.jpg?accountingTag=LoL",
        "champ_url": "https://universe.leagueoflegends.com/hu_HU/champion/varus/",
        "lore": ""
    },
    "Vayne": {
        "name": "Vayne",
        "region": "Demacia",
        "image_url": "https://cmsassets.rgpub.io/sanity/images/dsfx7636/universe/beb13350daed0456c1f0feb6b0e8175c23443ebe-1215x717.jpg?accountingTag=LoL",
        "champ_url": "https://universe.leagueoflegends.com/hu_HU/champion/vayne/",
        "lore": "Shauna Vayne egy halálos, könyörtelen szörnyvadász, aki életét a családja kiirtásáért felelős démon elpusztítására tette fel. Vayne a csuklójára szerelt szerszámíjakkal felszerelkezve, bosszúszomjas szívvel járja a világot, és csak a sötét mágia gyakorlóinak vagy teremtményeinek elpusztítása hoz megelégedést számára.\n\nEgy tehetős demaciai pár egyedüli gyermekeként Vayne kiváltságokkal teli nevelésben részesült. Gyermekkora nagy részét egyedül töltötte: napjai olvasással, zenetanulással és a kastély kertjében élő különféle rovarok gyűjtögetésével teltek. Szülei fiatal korukban körbeutazták Runaterrát, Shauna születése után azonban Demaciában telepedtek le, mert úgy találták, hogy ebben a birodalomban élnek a leginkább segítőkész és a legszorosabban összetartó emberek.\nNem sokkal Vayne tizenhatodik születésnapja után, egy nyáresti mulatságból hazatérve olyan kép tárult elé, amelyet soha nem fog elfelejteni.\nEgy leírhatatlanul gyönyörű, szarvakat viselő nő állt szülei véres holtteste fölött.\nVayne felsikoltott a fájdalomtól és a borzalmas látványtól. Mielőtt eltűnt, a démon lenézett a fiatal lányra, és szörnyűséges, kéjes vigyort villantott felé.\nMiközben Vayne próbálta kisöpörni édesanyja arcából a véráztatta hajfürtöket, a kísérteties vigyor továbbra is ott lebegett lelki szemei előtt, nőttön-nőtt, és úgy tűnt, felemészti őt. A démon gonosz ábrázata akkor is befurakodott a gondolatai közé, amikor remegő kézzel igyekezett lezárni apja szemét, akinek az élete utolsó másodperceiben átélt borzalmak még mindig ott ültek az arcán.\nEz a vigyor élete végéig elkíséri és lángoló gyűlölettel fűti Shauna vérét.\nPróbálta elmagyarázni másoknak a történteket, de soha senki nem hitt neki igazán. Egy szabadon garázdálkodó démon gondolata – kiváltképp Demacia biztonságos, mágiától tartózkodó királyságában – túl nagy képtelenségnek tűnt ahhoz, hogy bárki komolyan vegye.\nVayne azonban tudta az igazságot. A démon vigyorgó ábrázatából tudta, hogy a pokoli szépség újra le fog csapni. Még Demacia hatalmas falai sem képesek megakadályozni a sötét mágia beszivárgását. Álcázhatta ugyan magát körmönfont módszerekkel, vagy megbújhatott az árnyak között, de Vayne akkor is tudta, hogy ott ólálkodik valahol.\nEgy idő után a félelmet is elfojtotta magában.\nVayne szíve gyűlölettel telt meg. Elegendő pénzzel rendelkezett akár egy kisebb hadsereg felállítására is, de ahová menni készült, oda egy katona sem merte követni. Mindent meg kellett tanulnia a sötét mágiáról: Hogyan lehet felismerni a nyomait? Hogyan lehet megfékezni? És hogyan lehet végezni a gyakorlóival?\nSzüksége volt egy tanárra.\nSzülei meséltek neki egy jégbirodalom harcosairól, akik egy Jégboszorkány ellen küzdöttek valahol fent északon. Nemzedékeken át megvédték magunkat a boszorkány kiszámíthatatlan hatalmától és sötét szolgálóitól. Vayne tudta, hogy köztük fogja megtalálni mentorát. Megszökött kijelölt gyámjaitól, és jegyet váltott a következő, Freljordra tartó hajóra.\nÉrkezése után rövidesen a szörnyvadászok nyomába indult. Hamarosan rá is bukkant egyre, bár nem úgy, ahogy elképzelte. Épp egy fagyos szurdokon kelt át, amikor egy furmányosan felállított jégcsapda fogságába esett. Amikor elérte az éles jégszilánkokkal borított verem alját, Vayne felnézett, és egy vérszomjas, száját nyalogató jégtrollt látott, aki a legújabb fogását méregette.\nÓriási kék nyelve azonban hirtelen esetlenül buggyant ki a száján, amikor a levegőt átszelő dárda áthatolt a koponyáján, és mélyen belefúródott az agyába. Az óriás a verembe zuhant, és Vayne még épp időben gurult arrébb ahhoz, hogy ne nyomja agyon a tehetetlen hústömeg. Lábánál ragacsos nyál- és vértócsa kezdett összegyűlni.\nVayne megmentője egy Frey nevű, őszes, középkorú nő volt. Bekötözte Vayne sebeit, és teste felmelegítésére tábortüzet rakott, amelynek lángjai erőlködve kapaszkodtak a kanyont áthasító jeges szélbe. Frey mesélt neki az életéről és arról, hogyan harcol a Jégboszorkány teremtényei ellen, akik meggyilkolták gyermekeit. Vayne könyörgött a nőnek, hogy fogadja el tanítványául, és tanítsa meg neki a szörnyvadászat fortélyait, de ő hallani sem akart róla. Vayne-ről messziről lerítt, hogy tehetős, és kiváltságokkal teli életet él. Sajnos ezek egyike sem segített egy vérre menő harcban vagy egy kétségbeesett küzdelemben.\nVayne képtelen volt elfogadni Frey nemleges válaszát, ezért párbajra hívta őt azzal a feltétellel, hogy ha ő nyer, Frey tanítani fogja őt. Ha pedig veszít, akkor csaliként tereli el a Jégboszorkány alattvalóinak figyelmét, hogy Frey rajtuk üthessen. Vayne-nek semmi oka nem volt arra, hogy bízzon a győzelemben – egyetlen délutánt szánt a vívás tudományának elsajátítására, mert hamar elege lett abból, hogy fél karját hátrakötve harcoljon – de esze ágában sem volt meghátrálni. A nő Vayne vakmerőségét azzal jutalmazta, hogy havat dobott a szemébe, és ezzel máris megtanította neki a szörnyvadászat első szabályát: a méltányos küzdelem sehová sem vezet.\nFrey olyan eltökéltséget látott Vayne szemében, amit csak tisztelni tudott. A lánynak hosszú utat kellet még megtennie, hogy harcossá váljon, de minden egyes alkalommal, amikor Vayne sebekkel borított testével újra feltápászkodott a hóból, Frey egyre határozottabban látta benne a könyörtelen vadászt, akivé válhat. Bár tudásban alulmaradt, elszántságából mit sem veszített, így újra könyörgőre fogta a dolgot: mindkettejük családját elpusztították. Frey életének hátralevő részét a jégtrollok kergetésével töltheti, amíg végül az egyik betöri a koponyáját, vagy taníthatja Vayne-t. Ketten kétszer annyi szörnnyel végezhetnek. Ketten kétszer annyi családot menthetnek meg attól a fájdalomtól, amellyel ők kénytelenek voltak együtt élni. Frey ugyanazt a gyűlöletet és szomorúságot látta a szemében, amely a sajátjában is évek óta izzott.\nBeleegyezett abba, hogy együtt visszatérjenek Demaciába.\nKözösen tették meg tehát a dél felé vezető utat, és Frey álruhába öltözött, hogy elkerüljék Demacia határőreinek kérdezősködését. A családi birtokra visszaérve a következő két évet edzéssel töltötték. A társaságát kereső udvarlók és kérők fáradhatatlan ostroma ellenére Vayne gondolni sem tudott másra, mint hogy Freyjel gyakoroljon. Ennek eredményeként rendkívül közel kerültek egymáshoz.\nFrey átadta neki a sötét mágiával, a megidézett fenevadakkal és a gonosz varázslatokkal kapcsolatos tudás alapjait. Vayne valósággal itta a tanítás minden egyes szavát, azonban kissé nyugtalanítónak találta, hogy Frey soha nem beszélt arról, hogyan is tett szert ilyen szerteágazó tudásra az efféle gonosz tanokban.\nA királyság szemfüles őreinek és a mágiapajzsként szolgáló fáknak köszönhetően sötét, mágikus lények csak elvétve mutatkoztak Demacia falai között, ezért Frey és Vayne éjszakánként a határ menti erdőkbe jártak vadászni. Vayne első prédáját – egy utazó kereskedőkre vadászó vérszomjas teremtményt – tizennyolc éves korában ejtette el.\nA lény kiontott belein taposva Vayneben egy új érzés támadt fel: az öröm. A bosszú és az erőszak valósággal feltüzelte a vérét, és élvezte ezt az érzést.\nVayne és Frey hosszú éveket töltött el a sötét, mágikus lényekre vadászva, miközben az egymás iránt érzett tiszteletük minden elejtett prédával nőtt. Vayne egy nap rádöbbent, hogy anyjaként szereti Freyt, de a családi szeretethez kötődő fájdalma és vesztesége olyan mély nyomot hagyott benne, hogy küzdeni kezdett a kötődés ellen, mintha az is csak egy újabb vérszomjas fenevad lenne.\nVayne és Frey bejárták egész Valorant, míg egy nap a fülükbe jutott egy szóbeszéd a fennsíkról, amely szerint egy szarvakat viselő, csodálatos szépségű bestia szedi áldozatait a vidéken. A beszámolók szerint a démon nem vesztegette az idejét: létrehozott egy szektát olyan követők toborzására, akik engedelmesen követik minden szavát. Az emberek a hegyekbe indultak, és soha többé nem hallottak róluk. Azt beszélték, hogy a szekta főpapjai létrehoztak egy felszentelt területet a sziklafal közelében, ahol előkészíthetik a démonnak szánt áldozati felajánlásaikat. Vayne és Frey azonnal vadászatra indultak.\nAz éjszaka leple alatt épp a hegyekbe tartottak, amikor Vayne azon kapta magát, hogy máson jár az esze. Kapcsolatuk kezdete óta először érzett aggodalmat Frey iránt. Attól félt, hogy másodjára is elveszítheti azt, akit édesanyjaként szeretett. Még mielőtt bevallhatta volna félelmét, a démon egyik papja előugrott egy közeli bokorból, és a buzogányát Vayne vállába mélyesztette.\nVayne súlyos sérülést szenvedett. Frey egy rövid pillanatig habozott, majd megkeményedett a tekintete, bocsánatot kért barátjától, és félelmetes freljordi farkassá változott. Vayne elképedve figyelte Freyt, ahogy állati alakjában, hatalmas állkapcsával egy szempillantás alatt elharapta a pap torkát.\nAmikor a pap már holtan hevert Vayne lábánál, Frey visszanyerte emberi alakját, a szemében azonban egy riadt állat tekintete tükröződött. Elmagyarázta, hogy családja pusztulását követően sámán lett belőle, és átkot bocsátott saját magára, hogy alakváltóvá váljon, és megküzdhessen a Jégboszorkánnyal. Az efféle rituáléhoz sötét mágiára is szüksége volt, de mások védelmében folyamodott hozzá.\nVayne nem hagyta, hogy tovább magyarázkodjon, szemrebbenés nélkül nyilat röpített a szívébe. Bármilyen szeretetet is érzett Frey iránt, az abban a pillanatban elpárolgott, hogy felfedezte a nő igazi természetét. Frey szemében könnycsepp gyűlt össze miközben összeesett, de Vayne ezt már nem látta. Bármilyen szoros kapcsolat is volt közöttük, az Frey lelkével együtt távozott.\nTöbb óra volt még hátra napkeltéig, ami azt jelentette, hogy bőven maradt idő a vadászatra. Vayne csak a démonra koncentrált. Ez a préda csak az övé lesz. És az összes többi is. Runaterra alvilága rettegni fogja a nevét éppúgy, ahogy ő félte őket egykoron.\nVayne szülei halála óta először elmosolyodott."
    },
    "Veigar": {
        "name": "Veigar",
        "region": "Bandleváros",
        "image_url": "https://cmsassets.rgpub.io/sanity/images/dsfx7636/universe/34b61751da58c5ccdb657faf8b606007070c41b0-1215x717.jpg?accountingTag=LoL",
        "champ_url": "https://universe.leagueoflegends.com/hu_HU/champion/veigar/",
        "lore": "Runaterra legnagyobb részén nem szokás félni a yordle faj tagjaitól. A legendák homályába burkolózó otthonukról, Bandlevárosról úgy tartják, hogy titokzatos, spirituális hely, ahol az anyagi világból gyűjtött furcsa csecsbecsék és emléktárgyak sokaságát gyűjtötték össze. Ezek a kíváncsi lények gyakran útra kelnek, hogy egy ideig a halandók között éljenek, de mindig visszatérnek, hogy megosszák egymással izgalmas történeteiket és élményeiket.\nSajnos a yordle-ök között is vannak, akik rossz útra tévednek. Veigar, a mágus is közéjük tartozik.\nSok száz évvel ezelőtt a világ romokban hevert a Nagy Darkinháború után, és csak az égből ragyogott a remény fénye Valoranra. A szétszóródott túlélők tanulmányozni kezdték a csillagokat, és az égi mágia tudományára irányuló kutakodásuk Veigar kíváncsiságát is felkeltette. Úgy gondolta, jómaga már mesteri szinten űzi a mágia ezen formáját, ezért csatlakozott egy, a noxii területen élő varázslórendhez, hogy megismerje az ő tudásukat is. Nekik eszükbe sem jutott megkérdőjelezni a jövevény szándékait, ő pedig arra tanította őket, hogy merítsenek reményt az égitestek mozgásából.\nDe amíg sokan a világ újjáépítésén fáradoztak, másoknak a meghódításán járt az eszük. Egy brutális hadúr, Mordekaiser seregei végigsöpörtek a vidéken, leigázva és szolgasorba vetve mindenkit, aki ellenállt. A rend varázslói, akik nem értettek a háborúskodáshoz, a zsarnok szemében értéktelenek voltak. Mordekaiser föléjük magasodott elátkozott páncéljában, és ahogy végigtekintett rajtuk, felismerte Veigar valódi természetét. Felkapta vaskesztyűs kezével, és magával vitte, miközben a többi varázslót kardélre hányták.\nA hadúr új, kőtömbszerű erődjének börtönébe vetett Veigar kénytelen volt sötétebb célokra használni varázserejét. Mordekaiser tudta, hogy a yordle-ök ravaszabbak minden halandó fajnál, ezért a fizikai világhoz láncolta Veigart, aki így nem tudott visszaszökni Bandlevárosba. Bár nem ő volt az egyetlen rab ebben a pokoli börtönben, az otthonától való elszigetelés a legkegyetlenebb kínzás egy yordle számára. Veigart iszonyú varázslatok végrehajtására kényszerítették: némelyik a gazdája hatalmát növelte, némelyik öncélúan rettegést keltett.\nÚgy tűnt, hogy az egész birodalom a félelemből táplálkozott. Veigar teljes búskomorságba süllyedt, ahogy tehetetlenül végig kellett néznie, hogyan teszik a gonosz tettek közel halhatatlanná Mordekaisert. Nem tudta, hogy évtizedek vagy évszázadok teltek-e el, de a yordle mágiája és kinézete is kezdett eltorzulni…\nMinden emlékét elvesztette a múltjáról. Miért érkezett Valoranba? Honnan indult útnak? Volt egyáltalán élete a rabság előtt? Ilyen és ehhez hasonló kérdések kavarogtak egyre zavarosabb elméjében, a napfogyatkozás előtti utolsó fénysugarakként.\nVégül a saját követői fogtak össze az élőhalott hadúrral szemben, és véget vetettek rémálomszerű uralmának, de Veigar addigra már egyáltalán nem emlékeztetett régi önmagára. A szeme lángolt. Még a hangja is rosszindulattal telt meg. A megbűvölt börtönéből kiszabadult, szerencsétlen párát egyáltalán nem érdekelték az elkerülhetetlen örökösödési háborúk. A lelke mélyén minden más élőlényhez hasonlóan csak biztonságra és szabadságra vágyott.\nVégül mégsem fordult el a sötétség útjától, hanem büszkén elfogadta azt. Gonosz boszorkánymesterhez méltó páncélt öltött, és nekilátott, hogy kivívja mások tiszteletét – az egyetlen módon, amelyre emlékezett: aljas gaztettekkel és félelemmel térdre kényszerítve mindenkit, aki az útjába került. A csillagok dühét vetette be ellenségei ellen, és a pillanatok közötti végtelenségben ejtette foglyul őket.\nÉs mégis… Veigar nem tudott olyan sikereket elérni, mint korábbi fogva tartója.\nValoran szorgos népe valamennyire azért félt tőle. Gyakran égette fel legelőiket, vagy rombolta le a helyi báró kastélyát. Máskor viszont kiűzte a banditákat az erdőbeli rejtekhelyükről, és árnyfarkasok tetemeit hagyta kiterítve a városok főterén. Senki sem tudta, hogy ezt is puszta gonoszságból teszi-e, vagy így akar segíteni a maga módján. Bármennyire is igyekezett félelmetes gonosztevőként feltűnni az emberek előtt, valahogy sosem volt teljesen meggyőző az alakítása.\nTény azonban, hogy ez az elvetemült yordle nem tett le a tervéről, hogy ő legyen a világ leggonoszabb teremtménye. Pokoli varázsbotjával a kezében járja a vidéket, hogy mindenkit térdre kényszerítsen, és boldogan elpusztítsa azokat, akik alábecsülik őt."
    },
    "Vel'koz": {
        "name": "Vel'koz",
        "region": "Az üresség",
        "image_url": "https://cmsassets.rgpub.io/sanity/images/dsfx7636/universe/bd055ac14b71d4bb5f3b083183b995d8d2dca9ad-1215x717.jpg?accountingTag=LoL",
        "champ_url": "https://universe.leagueoflegends.com/hu_HU/champion/velkoz/",
        "lore": "Aki meg akarja érteni a Vel’Koz nevű rémet, annak ismernie kell a Virrasztók történetét, és hogy miként kötődnek a halandók világához.\nAz elemi síkon túl, és valamiképpen alatta egy kiismerhetetlen mélység terül el. Ez az Üresség, ahol nincs helye sem halandóknak, sem halhatatlanoknak. Nem számít, hogyan vagy miért jött létre egy ilyen hely… a lényeg, hogy ott van. Az Üresség örökkévaló. Az Üresség mindent elnyel.\nA hideg, végtelen sötétben minden egyenlő és üres. Számolatlan évezredeken át ez egyfajta tisztaságot jelentett. Béke honolt, ha egyáltalán jelentene ott valamit a fogalom.\nAztán valami megváltozott. Nem az Ürességben magában, hanem valahol másutt. Létrejött… valami a korábbi semmi helyén, és ez a jelenlét megérintette a hatalmas, hideg, formátlan lényeket, amelyek a sötétségben sodródtak. Bár korábban tudatában sem voltak saját érzéseiknek, ezt követően azonban csak arra tudtak gondolni, hogy nem képesek elviselni a másik hely létezését. Az illékony, életteli világnak pusztulnia kellett.\nA lények elkezdték figyelni a világot. Tanulmányozták.\nHamarosan valaki más kezdte el tanulmányozni a Virrasztókat. Az értük kinyúló halandó elmék apró, jelentéktelen fénypontok voltak a mélység peremén. Azonban a Virrasztók meglátták bennük a lehetőséget az anyagi világ elleni támadásra, hogy elpusztítsák az Ürességen túli, élénk valóságot.\nA legmerészebbek áttörtek a határon, és felfele kúsztak, de az anyagi világban való megjelenés, a lineáris valóság összezavarta őket. Hirtelen volt idő, volt meleg és volt fájdalom…\nAztán csak a hideget érezték. A visszaút bezárult, és több tucatnyi Virrasztó ragadt a két világ közötti térben, az utazás pillanatába fagyva.\nAz Ürességben maradók elborzadtak. Még fogalmaik sem voltak, amelyekkel leírhatták volna a történteket, de tudták, hogy elárulták őket.\nAlkalmazkodniuk kellett.\nA Virrasztók kinyúltak az anyagi világba, és magukhoz vették az azt alkotó primitív anyag egy részét. Átformálták, megfertőzték, és beleültették a tudatukat. Létrejöttek az első ürességszülöttek, belőlük váltak uraik kémei, akiknek a létezés rémálomszerű síkját kellett megfigyelniük és megismerniük.\nEgy messze kiemelkedett közülük. Valószínűleg a legidősebb ürességszülött, de mindenképpen ő töltötte a legtöbb időt a mélységen kívül. Számtalan néven ismerték a balszerencsések, akik találkoztak vele. Shurima primitív törzsei már évezredekkel azelőtt rettegtek Vel’Koztól, a bölcsek álmait ellopó, az alvilágból előbújt ördögtől, hogy Ikáthia egy csatában szabadjára engedte az Ürességet. Nevének nincs szó szerinti fordítása a modern nyelvekben, de nagyjából azt jelenti, hogy „megértés az elpusztítás által”.\nA tudás iránti csillapíthatatlan vágya miatt Vel’Koz bejárta a világot, a legmagasabb csúcsoktól a legsötétebb mélységekig. Ravasz és módszeres teremtmény, aki végignézte civilizációk felemelkedését, hanyatlását, majd bukását, évszázadokat töltött az óceánok fenekének átfésülésével, és még a csillagok járását is próbálja feltérképezni.\nAz összegyűjtött tudást magával viszi a Runaterra szövetében keletkezett hasadékokhoz, ahol átadja ismereteit a Virrasztóknak. Minden halandót elpusztít, aki az útjába áll.\nAz Üresség örök, és mindenkit elnyel."
    },
    "Vex": {
        "name": "Vex",
        "region": "Árny-szigetek",
        "image_url": "https://cmsassets.rgpub.io/sanity/images/dsfx7636/universe/5bbb4cc7211394f0f8d93e65f6919710894315b7-1920x1064.jpg?accountingTag=LoL",
        "champ_url": "https://universe.leagueoflegends.com/hu_HU/champion/vex/",
        "lore": "Az Árny-szigetek sötét szívében egy magányos yordle járja a túlvilági ködöt, elégedetten merülve el annak homálylepte nyomorúságában. Vex végeláthatatlan levertségével és a nyomában járó nagy hatalmú árnyékkal zárkózik el az élénk, vidám külvilág és az azt lakó, bosszantó „átlagosak” elől.\nVex Bandlevárosban nőtt fel, de sosem érezte úgy, hogy bárhová is tartozna. A yordlék hóbortos, színes világa émelyítő volt számára. Szülei minden erőfeszítése ellenére sosem találta meg yordle szellemiségét, sem pedig hasonszőrű barátokat – ehelyett ideje nagy részét a szobájában duzzogva töltötte.\nItt talált szokatlan lelki társra saját árnyéka formájában. Fekete volt (Vex kedvenc színe), és nem beszélt – tökéletes társ a komor fiatal számára. Vex megtanulta az árnyékkal szórakoztatni magát, borús árnyjátékban lelve kedvét.\nDe sajnos az nem volt több árnyéknál, így nem volt képes megvédeni Vexet az őt körülvevő förtelmes vidámságtól. Vex úgy érezte, kell még jönnie valaminek. Valaminek, ami sötétebb. Szomorúbb. Valaminek, ami olyan, mint ő maga.\nEz a valami egy Lidércjárás formájában érkezett. A Fekete Köd sűrű felhői gomolyogtak át Bandleváros utcáin, pánikot keltve annak lakói közt. A legtöbb yordle hősiesen küzdött, hogy visszaverhessék a Ködöt, Vexet azonban érdekelte az ocsmány miazma, ezért egészen a forrásáig követte.\nAmikor elérte az Árny-szigeteket, nem hitt a szemének. Hatalmas kiterjedésű szárazföld és tenger húzódott előtte, amely mentes volt mindennemű élettől és színtől. Itt végre kedvére boronghatott, mások zavaró nevetése és vidámsága nélkül.\nAhogy teltek a napok, Vex észrevette, hogy a Fekete Köd furcsa hatással van rá. Árnyéka új, kísérteties személyiségre tett szert, amely sokkal élénkebb és kifejezőbb volt gazdájánál – jóindulatú yordle mágiája pedig valami sokkal sötétebbé alakult át. Vex képessé vált kiterjeszteni a nyomorúságát, amerre csak járt.\n„Ki teremtette ezt a csodálatosan rettenetes helyet?” – töprengett.\nKérdésére hamarosan választ kapott, amikor Viego, a letaszított király megjelent a szigeteken, hogy elterjessze a Ködöt Runaterra minden táján. Amikor Viego találkozott Vexszel, felismerte, hogy egyedi módon képes terjeszteni a kétségbeesést, amely még védtelenebbé teszi az embereket a saját Lidércjárásával szemben. Ami Vexet illeti, fantáziát látott Viego tervében, hogy beborítsa a világot a Fekete Köddel. Hamar szövetségesekké váltak, és nekiláttak, hogy lidércjárta pusztasággá tegyék az egész világot.\nMielőtt Viego víziója egészében valóra válhatott volna, Vex rájött valódi céljára: visszaszerezni halott királynője, Isolde lelkét, hogy újra boldog házasságban élhessenek. Vexet kirázta a hideg az undortól – árulásnak érezte, hogy akire úgy tekintett, mint a világ boldogságának leendő gyilkosára, valójában maga is a boldogságot kereste. A yordle magára hagyta Viegót, aki így vereséget szenvedett a Fény Őrzőitől, a szerelme visszaszerzéséről szőtt álmai pedig szertefoszlottak a camavori romok között. Vex ismét egyedül maradt, csalódottan figyelve, ahogy a világ ismét azzá az élénk, színes hellyé válik, amelyet mindig is utált. A tartós búbánat meglelése nehezebbnek bizonyult, mint gondolta.\nEgyetlen hely maradt, ahová mehetett – ahol biztosan megtalálja majd a hőn áhított nyomorúságot. Meglátogatta szüleit Bandlevárosban, alig várva, hogy megmutassa nekik, kivé lett, és sütkérezhessen a rosszallásukban.\nA fiatal yordle szülei szóhoz sem jutottak, csak álltak némán, mint egy pár fatönk. Arckifejezésük a sokkból tagadásba, majd kelletlen elfogadásba váltott.\n– Szívem. Mi nem értjük... ezt – mondta az anyja, miközben Vex egész lényére mutatott.\n– De feltétel nélkül szeretünk téged – folytatta az apja – És ha te boldog vagy, azzal minket is boldoggá teszel.\nVex hangos, bosszús sóhajt hallatott, a szemét forgatva. – Szörnyűek vagytok! – kesergett.\nKicsörtetett a szülei nappalijából, alig várva, hogy visszatérjen az Árny-szigetekre, és zavartalanul boronghasson."
    },
    "Vi": {
        "name": "Vi",
        "region": "Piltover",
        "image_url": "https://cmsassets.rgpub.io/sanity/images/dsfx7636/universe/4134b6611e0aab2e9d647d67c8cc75a4639cbda9-1215x717.jpg?accountingTag=LoL",
        "champ_url": "https://universe.leagueoflegends.com/hu_HU/champion/vi/",
        "lore": "Vi nem sok mindenre emlékszik a Zaunban töltött gyerekkorából, és legszívesebben még azt a keveset is elfelejtené. A koldusgyerekek bandáiban nevelkedve gyorsan megtanulta, hogy a túlélés érdekében az eszét és az öklét is használnia kell. Mindenki, aki valaha találkozott vele, tudta róla, hogy Vi bármilyen helyzetből képes kidumálni vagy kiverekedni magát. A legtöbbször inkább az utóbbi lehetőséget választotta.\nVi szüleiről még gyerekkori ismerősei sem tudtak semmit. A legtöbben úgy gondolták, hogy az alsóvárosban sajnálatosan gyakorinak számító ipari balesetek egyikében vesztették életüket. Bár gyerekként Vi végül a romos Remény Háza árvaházban kötött ki, egy hírhedten elmebeteg csatornaturkász a halálos ágyán azt mondta, hogy egy kétszemélyes mózeskosárban talált rá egy vegyi laboratórium romjai között. Vi később arra a következtetésre jutott, hogy bizonyos dolgokat jobb nem bolygatni.\nVad rózsaszín hajával különösen feltűnő látványosság lett a zauni utcákon, akár a feldühödött árusok elől menekült a Peremi piacon, akár a Fekete Utak színpompás bazársorain vonult végig, vagy épp a Piltoverbe tartó hexdraulikus liftek potyautasaként közlekedett a városban. Ha bárhol verekedés tört ki, esetleg valamilyen svindlibe lehetett keveredni, Vi biztosan belevetette magát a sűrűjébe, bár olyantól sosem lopott, akit emiatt pótolhatatlan veszteség ért volna, és sose bántotta azt, aki nem érdemelte meg.\nAhogy idősebb lett, a gyerekcsínyeket egyre merészebb és vakmerőbb stiklik váltották fel, és Vi hamarosan megalapította a saját bandáját. Pimasz és hirtelen haragú lévén még mindig kicsit túl sokat használta az öklét, és ritkán lehetett monokli vagy felszakadt száj nélkül látni.\nAz Utak szélén lévő kocsma tulajdonosa személyében azután végre pártfogóra talált, akinek némileg sikerült visszafognia Vi önpusztító szokásait. Megerősítette abban, hogy soha ne adja fel az elveit, és fegyelmezett harcmodorra tanította. Azt is megmutatta neki, hogyan tudja hatékonyabban kordában tartani fortyogó indulatait.\nIdővel Vi arról híresült el, hogy minden melót elvégez, és közben nem tesz fel kérdéseket.\nKihallgatta a kocsma törzsvendégeinek számító zauni bányászok beszélgetését, amiből megtudta, mikor köttetnek nagyobb üzletek, és hogyan fogják szállítani a pénzt. Egy vegyi báró nem hajolt volna le ilyen összegekért – Vi-nak és a barátainak azonban ez egy egész vagyont jelentett. Rablótámadást tervezett, de tudta, hogy a végrehajtásához több emberre lesz szüksége, így vonakodva bár, de beavatta a Gyárerdő Ördögei néven ismert rivális bandát is.\nMinden jól alakult egészen addig, amíg az Ördögök vezetője el nem intézte a bányatulajdonost egy túlméretes zúzóököllel, a többi munkást pedig az alagutakban ejtette csapdába. Bár mindkét banda elmenekült a zsákmánnyal, Vi tudta, hogy nem hagyhatja meghalni ezeket az ártatlan embereket. Felcsatolta hát a kesztyűket, és bár az öklök rögzítőmechanizmusa gyötrelmesen szorította a karját, Vi kitartóan küzdött a kínzó fájdalom ellen, amíg a törmeléken keresztül utat nem tört a bányászokhoz, hogy kiszabadítsa őket.\nA rákövetkező napon meglátogatta a Gyárerdő Ördögeit. Még mindig viselte a zúzókesztyűt, és úgy elagyabugyálta az egész bandát, hogy az a mai napig téma az Utak piacán.\nVi egyszer csak eltűnt Zaunból a nagy felbolydulás idején, amikor különösen feszültté vált a kapcsolat Piltoverrel. A gengszterek azt beszélték, hogy egy óriási robbanás következtében életét vesztette az alsóváros szívében, egy másik pletyka szerint viszont hátat fordított egykori barátainak, és messzi földre menekült. Az igazság végül akkor derült ki, amikor az Öreg Haspók Sebhelyei névre hallgató, elvetemült banda egyre feljebb hatoló gyilkosságsorozatának egyszer csak véget vetett Piltover seriffje és új szövetségese… Vi.\nA korábbi bandavezér már az őrzők kötelékében szolgált, vegyi meghajtású zúzóökleit pedig egy pár új, hextech Atlas prototípusra cserélte.\nEgyelőre senki sem tudja a pontos okát annak, hogy Vi miért és hogyan kötött ki Caitlyn oldalán, tekintve azonban az egész Piltoveren végigsöprő bűnözési hullám anarchikus természetét, olyan találgatások kaptak szárnyra, hogy ehhez egy bizonyos kék hajú zauni fenegyereknek is köze lehet…"
    },
    "Viego": {
        "name": "Viego",
        "region": "Árny-szigetek",
        "image_url": "https://cmsassets.rgpub.io/sanity/images/dsfx7636/universe/3766d90650c9eddd2e1405489365c1ec7ef9f2be-1900x1127.jpg?accountingTag=LoL",
        "champ_url": "https://universe.leagueoflegends.com/hu_HU/champion/viego/",
        "lore": "Kevesen hallottak a tengereken túli keleti királyságról, amelynek neve mára éppúgy a feledés homályába veszett, mint a partjait szegélyező romok. Még kevesebben hallottak fiatal és balga uralkodójáról, akinek szerelme a királyság végzetét okozta.\nEzt a ma is mindenkire veszélyt jelentő férfiút úgy hívták: Viego.\nUralkodócsaládja második sarjaként Viego nem arra született, hogy király legyen. Ehelyett egész életében kényelem vette körül, amely önteltté és önzővé tette. Ám bátyja hirtelen bekövetkező halálakor Viego, kinek sem különösebb kedve, sem érzéke nem volt az uralkodáshoz, hirtelen arra eszmélt, hogy egy birodalom élén áll.\nRangja és pozíciója még így sem kötötte le igazán – legalábbis egészen addig, amíg meg nem ismerkedett egy szegény varróleánnyal, Isoldével. A lány szépsége úgy megbabonázta, hogy a király azonnal felajánlotta neki kezét. Így történt, hogy korának egyik leghatalmasabb uralkodója férjül ment egy parasztleányhoz.\nVarázslatos szerelem szövődött kettejük között, és Viego, aki korábban saját magán kívül nemigen törődött senkivel, egész életét a lány boldogságának szentelte. Elválaszthatatlanok voltak – őfelsége alig mutatkozott Isolde nélkül, akit ajándékokkal halmozott el, és jelenlétében semmi más nem vonhatta el figyelmét.\nViego szövetségeseit ette a méreg. A kormányzásra fittyet hányó, gyengekezű király ellen néhányan titkos összeesküvést szerveztek, hogy még azelőtt véget vessenek uralmának, hogy igazán elkezdődhetett volna. Népe ellenségei pedig megérezték: eljött az ő pillanatuk. A viperák szép lassan körbevették.\nEgy nap mérgezett tőrrel törtek az életére. A király éber testőrei azonban közbeléptek, így a tőr célt tévesztett – hogy aztán Isoldét sebezze meg.\nA méreg szinte azonnal hatott, Isolde pedig pusztító kábulatba esett. Viego tehetetlen dühvel nézte végig, ahogy felesége állapota apránként romlik. Dühében és kétségbeesésében kincstára utolsó aranyát is felesége megmentésére költötte.\nMindez azonban mit sem ért. Isolde párnák között halt meg, Viego agyát pedig elborította a téboly.\nEllenanyag utáni hajszája elkeseredett őrületbe csapott át. Képtelen volt elfogadni felesége elvesztését, és királysága minden kincsét, a legutolsó garasig, feláldozta a kutatásra, csak hogy visszaszerezhesse őt. Ahogy a vidéken eluralkodott a káosz, Viego bezárkózott halott felesége tetemével, ellenségessé és erőszakossá vált.\nEgy napon aztán fülébe jutott egy legenda az Áldott-szigetekről, hogy azok vize bármilyen betegségre gyógyírt jelent. Hatalmas seregével lerohanta a békés országot, és kardélre hányt mindenkit, aki az útjába állt. Amikor végre elérte a belső szentélyt, a gyógyító vízbe helyezte feleségét. Isoldének vissza kell térnie hozzá, bármekkora pusztítást is hozott érte a világra. Bármi áron.\nÉs egy pillanatra valóban vissza is tért.\nIsolde a harag borzalmas árnylidérceként emelkedett ki a vízből, és fájdalmában, dühében és értetlenségében, hogy kiszakították a halálból, megragadta Viego mágikus pengéjét, és a király szívébe döfte. A vizek mágiája birokra kelt az ősi kard erejével, a hatalmas energia pedig kitört a teremből, végigsöpört a szigeteken, és mindent, amihez hozzáért, gyötrődő, de tudatánál maradó élőholttá változtatott.\nViego azonban minderre egyáltalán nem emlékszik. Királysága lassan romba dőlt, győzedelmes népek emelkedtek fel, majd hullottak vissza a porba, idővel még a neve is feledésbe merült... egészen addig, míg ezer évvel a halála után Viego vissza nem tért. És ezúttal nem fog elbukni.\nElméjét ugyanaz a veszélyes megszállottság köti béklyóba halálában is, és minden tettének, kívánságának és bűnének mozgatórugója ma is megingathatatlan, tébolyult szerelme. A halálos Fekete Köd szabadon bugyog fel összetört szívéből, elszakítva az élettől mindent, amihez hozzáér. Így bolyong Viego a világban, nyomában a köddel, és keresi a módot, hogy Isolde ismét mellette lehessen.\nLégiók pusztulnak el lábai előtt, hogy szolgálatában ismét felemelkedhessenek, az élő sötétség kontinenseket nyel el, a világ pedig megfizet minden boldog pillanatért, amelytől megfosztott egy ősi uralkodót, aki megadta magát a mindent felemésztő szerelemnek. Fittyet hány a maga körüli pusztításra, csak Isolde arcát láthassa ismét.\nBirodalma a rettegés.\nSzerelme örök.\nÉs amíg Isolde vissza nem tér hozzá, az egész világ a Letaszított király lábai előtt hever."
    },
    "Viktor": {
        "name": "Viktor",
        "region": "Zaun",
        "image_url": "https://cmsassets.rgpub.io/sanity/images/dsfx7636/universe/6df31c309fbf2a122c25821cac1ce61fa66469e6-1920x1080.jpg?accountingTag=LoL",
        "champ_url": "https://universe.leagueoflegends.com/hu_HU/champion/viktor/",
        "lore": "Csak úgy érthetjük meg a hextech jelentőségét és a világra gyakorolt hatását, ha megismerkedünk a születése felett bábáskodó elmékkel.\nJayce Talis, a köztiszteletben álló „haladás embere” története jól ismert. A társáról, Viktorról azonban jóval nehezebb hiteles információhoz jutni. E sorok szerény írója számos alkalommal adott be kérelmet a Piltoveri Tanácshoz és az Akadémia különböző szerveihez, de mindenhol azt válaszolták, hogy a feltaláló halálához vezető zűrzavaros események során minden írásos feljegyzés elveszett vele kapcsolatban. A tisztelt olvasóra bízom annak megítélését, hogy ez mennyire hangzik hihetően, mindenesetre kénytelenek vagyunk olyan nyilvánosan elérhető forrásokra hagyatkozni, mint a Piltoveri Hírlap, és a Hexkapu építési dokumentációjának fennmaradt oldalai, amelyek… nem teljesen hivatalos úton jutottak a birtokomba.\nViktor szegény családba született a Zaun alatt futó hasadékok világában, és nehéz körülmények között kellett felnőnie. Az alsóváros szennyezett környezete miatt lesántult és egy ritka, gyógyíthatatlan betegségben szenvedett, amely elidegenítette őt a többi gyerektől. Ám bármilyen törékeny volt az egészsége, Viktor elméje akadálytalanul szárnyalt egyre nagyobb magasságokba.\nAz egyik kollégámnak megemlítette élete egyik meghatározó élményét. A játékhajójával játszott a Csatorna egyik kifolyójánál, amikor találkozott egy „kegyvesztett orvossal”, aki felkavaró kísérletektől sem riadt vissza az újabb tudományos felfedezésekért. A fejlődésnek korlátokat kell szabni, és ez a korai lecke nagy hasznára volt Viktornak, amikor évekkel később felfigyelt a tehetségére az ünnepelt Cecil B. Heimerdinger professzor.\nTeljes ösztöndíjjal vették fel a Piltoveri Akadémiára, ahol a professzor segédjeként dolgozott. (Ezért különösen nehéz elhinni, hogy semmilyen írásos nyoma nem maradt a tevékenységének az irattárban… arról nem is beszélve, hogy a Tanács egyes tagjai azt állítják, hogy Heimerdingerre sem emlékeznek! Sértett büszkeségből át akarják írni a múltat!) Viktor végre olyan helyre került, ahol kibontakozhatott a zsenije.\nEgy laboratóriumi baleset (lásd 6. fejezet: Rendfenntartás az Alsóvárosban) során fény derült arra, hogy engedély nélküli kísérleteket végeztek az Akadémia területén, és Heimerdinger Viktort bízta meg, hogy távolítson el minden veszélyes anyagot. Viktor azonban érdekes felfedezést tett: kézzel írott jegyzeteket talált egy ember megszállott próbálkozásáról, hogy tudományos módszerekkel zabolázza meg a mágiát.\nEkkor vált az önfejű feltaláló, Jayce Talis barátjává, és közös erőfeszítéseik örökre átformálták a világunkat.\nErőfeszítéseik gyümölcseként született meg a hextech, egy annyira forradalmi technológia, amely új, virágzó korszakot nyitott Piltover történetében. Viktor és Jayce nem csak jó kollégák voltak, hanem testvérként szerették egymást.\nDe Viktor betegsége tovább súlyosbodott. Együtt megalkottak egy lehetséges megoldást: az adaptív rúnamátrixot (lásd a teljes leírást és az ábrát a 13. fejezetben: A Hex agy). Azt remélte, hogy a látszólag önálló evolúcióra képes eszköz képes lesz felerősíteni és meggyógyítani az emberi testet… de egymást érték a sikertelen kísérletek. Az önmagunkon való kísérletezés mindig kockázatos, és Viktor tisztában volt azzal, hogy a tudományos közösség el fog fordulni tőle, ahogy a szerettei is. Amennyire meg tudjuk ítélni, azt remélte, hogy Jayce lesz az egyedüli kivétel.\nDe amikor fény derült a barátja előítéleteire az Alsóvárossal és annak lakóival szemben, Viktor úgy érezte, hogy már rá sem számíthat. Úgy döntött, hogy titokban, egyedül folytatja a kísérleteit, és végül elvesztette az irányítást a Hex agy felett. Két ellenőrzött akadémiai forrás szerint (lásd a teljes átiratokat a H függelékben) valószínű, hogy az eset emberéleteket is követelt, de a részletek rendkívül homályosak.\nViktor mentális egészsége komoly csapást szenvedett, mégsem tudta rászánni magát a Hex agy elpusztítására. Erőfeszítéseik ellenére sem ő, sem Jayce nem tudott emberéleteket menteni a találmányaival, ezért Viktor elhatározta, hogy vezekelnie kell ezért.\nNem tudjuk, hogy pontosan mire készült, mivel a Piltoveri Tanács elleni terrortámadás keresztülhúzta a számításait.\nÉletveszélyes sérüléseket szenvedett a robbanás során, de régi barátja, Jayce Talis gyors közbelépése és találékonysága megmentette a haláltól. A Hex agy begyógyította a sebeit, méghozzá olyan hatékonyan, hogy a legnagyobb elmék is értetlenül figyelték a folyamatot… korábban csak mesékben és legendákban hallottak ilyesmiről! A pontos folyamatot a 21. fejezetben (A biomechanika elmélete) mutatjuk be, most legyen elég annyi, hogy Viktor teste annyival fejlettebb lett az átlagemberénél, mint a hextech az egyszerű keréknél!\nÉs cseppet sem volt hálás Jayce-nek.\nViktor az Alsóváros megtört és elfeledett lakói között talált új értelmet életének, ahol hideg érintésével enyhíteni tudta a fájdalmat és eltávolítani az érzelmek terhét. Zaunban gyorsan elterjedt az újonnan érkezett gyógyító híre, és a gyógyító hamarosan megváltóvá vált. A legelesettebbek és legreménytelenebbek gyűltek köré, de az így létrejött kommunát lerohanta a noxusi helyőrség (lásd 19. fejezet: Statárium Piltoverben) Ambessa Medarda tábornok vezetésével, és Viktor ismét súlyos sérüléseket szenvedett.\nÁm valami végleg megváltozott benne. Többé nem érzett félelmet, szeretetet, keserűséget, örömet vagy részvétet, és a második új korszak gépi hírnökeként tért vissza, követői pedig alig voltak többek mechanikus báboknál.\nViktor lenyűgöző, ám teljesen érzelemmentes intelligenciája új, világos célra lelt. A dicsőséges evolúciót ki akarta terjeszteni az egész világra, hogy megmentse az emberiséget saját magától… nem törődve azzal, hogy valóban vágytak-e erre.\n—kivonat Cristobal Lymere professzor „A haladás ára” című értekezéséből"
    },
    "Vladimir": {
        "name": "Vladimir",
        "region": "Noxus",
        "image_url": "https://cmsassets.rgpub.io/sanity/images/dsfx7636/universe/b16ed6e512c850aac0a258909c3b025de42396bd-1215x717.jpg?accountingTag=LoL",
        "champ_url": "https://universe.leagueoflegends.com/hu_HU/champion/vladimir/",
        "lore": ""
    },
    "Volibear": {
        "name": "Volibear",
        "region": "Freljord",
        "image_url": "https://cmsassets.rgpub.io/sanity/images/dsfx7636/universe/5d4a8a9ddc929ac0f301ac5ecb3eae4baed8ba08-1922x1131.jpg?accountingTag=LoL",
        "champ_url": "https://universe.leagueoflegends.com/hu_HU/champion/volibear/",
        "lore": "Egyesek számára ő a Morajló vihar, a Nagy vihar vagy Valhir. Másoknak ő a Pusztító, az Ezer szúrást kapott medve vagy a Két lábon álló. De azok, akik még nem feledték a régi idők hagyományait, Volibearként ismerik.\nA pusztító, az erős, a testet öltött vihar, Volibear jelképezi Freljord fékezhetetlen hatalmát és haragját. Volibear és félisten fajtája formálta a ma Vorrijaardként ismert földet még jóval azelőtt, hogy a halandó népek megvetették volna rajta a lábukat. A legenda szerint az Öt Fjordot egyetlen karomsuhintással formálta meg, a kegyetlen Rhond magmakígyóval vívott epikus csatája nyomán pedig megannyi völgy és szurdok keletkezett. Mikor Volibear végül legyőzte a szörnyet, Rhond véréből jött létre Freljord első folyója, és élettelen teste lett később a Kígyóhát-hegység.\nAz első törzsek idején még vad mágia uralta a vidéket. Volibeart mindenki tisztelte és imádta, hisz rettenthetetlen ereje volt túlélésük záloga. Véres háborúk dúltak, és Volibear követői oldalán vonult hadba, rúnákkal díszített páncélját testvére, a kovácsfélisten, Ornn készítette. Akkoriban erős kötelék volt kettejük között – gyakran harcoltak egymás oldalán, bár Ornn sosem szomjazta úgy a háborút, mint testvére. Volibear nehezen kivívott győzelmekben fürdött, és ahogy egyre több véráldozatot mutattak be neki, úgy nőtt ereje is.\nIdővel Volibear eltávolodott fajtájától, ki-ki a maga útját járta. De igazán sosem távolodtak el egymástól… egészen addig, míg a régi szokásokat új ötletek nem kezdték felváltani.\nHárom nővér került hatalomra, akik teljhatalmat és rendet akartak Freljordra erőltetni. A félistenek nem tudták eldönteni, mit tegyenek. Néhányan közülük úgy voltak a kérdéssel, mint Anivia: hajlandók lettek volna együttműködni a nővérekkel. Ám Volibear és Acél Vadkan el akarta pusztítani őket. Mások nem akartak a nővérekkel törődni, mivel úgy gondolták, hogy a korábbi halandó trónkövetelőkhöz hasonlóan idővel ők is az enyészeté lesznek.\nVolibear a legállatibb és legvérszomjasabb követőihez, az urszinokhoz fordult segítségért. Velük biztosan legyőzheti a három nővért. A csatára készülve megkérte Ornnt, hogy lássa el fegyverekkel harcosait.\nDe Ornn elutasította a kérést. Nem értett egyet az urszinok kegyetlen módszereivel, így a két félisten között borzalmas harc vette kezdetét. A csata után Volibear elátkozta testvére nevét, és végleg levetette rúnapáncélját. Innentől kezdve puszta fogai, karmai, isteni ereje és a mennydörgés lett a fegyvere. Ez azonban nemhogy legyengítette, épp ellenkezőleg: Volibear erejét immár semmi sem korlátozta.\nÚjdonsült haragjával lesújtott az egyik halandó nővérre, aki magának akarta a félistenek hatalmát. A halandóra saját serege szeme láttára sújtott le, és megvakította őt – de már ez is kevés volt ahhoz, hogy megállítsa, amit a nővér elindított.\nTeltek a századok, és Volibear erőfeszítései ellenére a törzsek a Három Nővért kezdték tisztelni és imádni.\nA régi szokások feledésbe merültek. A törzsek kőfalak mögé húzódtak ahelyett, hogy szembenéztek volna a természet brutalitásával. Az emberek megművelték a földeket, és vadászat helyett állatokat tenyésztettek. A korábban zabolátlan folyókat gátak közé szorították. Amikor mindezt látta, Volibear féktelen haragra gerjedt. Ez többé nem az ő Freljordja volt. A változás lassan igázta le a vidéket, akár a fagy, de Volibear felismerte, hogy a törzsek elszakadtak a vidék vad szellemétől, és esendővé, megalkuvóvá, gyávává váltak. Ezeknek a puhányoknak nem jelentettek semmit az ősi hagyományok, az ősi istenek.\nVolibearen harag és elszántság lett úrrá. Megesküdött, hogy a civilizáció csíráját is elpusztítja, és visszaállítja az igazi vadont, Freljord ősi állapotát. Az emberek így ismét erőssé válhatnak. Megint mindenki őt félné és őt imádná.\nAhogy Volibear csatakiáltását Freljord hegyei és pusztái visszhangozzák, egyre több freljordi válaszol rá. Lassan felidéződnek az ősi hagyományok, és ahogy követői száma nő, úgy nő Volibear ereje is.\nNemsokára eljön a véres leszámolás ideje… és Volibear már türelmetlenül várja."
    },
    "Warwick": {
        "name": "Warwick",
        "region": "Zaun",
        "image_url": "https://cmsassets.rgpub.io/sanity/images/dsfx7636/universe/ac704d3cfcb7feca54486db45add3e1f96cb0eab-1280x783.jpg?accountingTag=LoL",
        "champ_url": "https://universe.leagueoflegends.com/hu_HU/champion/warwick/",
        "lore": "Warwick egy szörnyeteg, aki Zaun szürke sikátoraiban űzi prédáját. A testébe gyötrelmes kísérletek során csövek és tartályok bonyolult rendszerét operálták, ereibe összetett gépek pumpálnak vegyi dühöt. Az árnyakból kitörve a város mélyén húzódó területeket rettegésben tartó bűnözőkre vadászik. Warwickot vonzza a vér; a szagától teljesen megőrül. Aki óvatlanságában akár csak egy cseppet is kiont a véréből, nem menekülhet a szörnyeteg elől.\nBár Warwick sokak szerint csupán egy primitív fenevad, a megszállott düh mögött emberi elme rejtőzik – egy gengszteré, aki jobb életet remélve letette a pengéjét, és új nevet vett fel. Hiába próbált azonban új életet kezdeni, sötét múltja tovább kísértette.\nWarwick előtt, mielőtt végleg elfelejti őket, még fel-felvillan egy-egy emlék bűnös múltjából, hogy azokat aztán a Singed laborjának műtőasztalára szíjazva átélt, gyötrő képek váltsák fel, amint az őrült vegyész arca tornyosul fölé.\nWarwick a fájdalom ködén át látja a világot, és már nem tudja felidézni, hogyan került Singed karmai közé… Már szinte semmilyen emlékképe nincs a szenvedés előtti életéről. A tudós az alkimisták álmát, a transzmutációt hajszolva türelmesen hajtotta végre Warwickon a bizarr műtétjeit, csöveket és tömlőket operálva a testére, amelyek vegyszereket pumpáltak az ereibe.\nSinged a felszínre akarta hozni alanyának valódi természetét – a „jó ember” álarca mögött rejtőző halálos fenevadat.\nAz ereibe pumpált vegyszerek felgyorsították Warwick gyógyulását, így Singed lépésről lépésre – sokszor szinte elviselhetetlen fájdalmat okozva – átformálhatta a férfit. Amikor egy kísérlet során Warwick kézfeje megsérült és leszakadt, Singed sikeresen visszavarrta azt, miközben roppant erős, pneumatikus karmokat szerelt rá, ezzel még jobban felerősítve a fenevadat.\nWarwick hátára egy vegyi tartály került, amely rákapcsolódott az idegrendszerére. Amikor indulatot, gyűlöletet vagy félelmet érzett, a csövek folyékony dühöt vezettek az ereibe, felébresztve a benne lakozó szörnyeteget.\nNem volt választása – tűrnie kellett az őrült vegyész szikéjének minden egyes hasítását. „A fájdalom szükségszerű”, biztosította Singed a tesztalanyát, ugyanis meggyőződése volt, hogy az szolgál majd az átalakulás katalizátorául. Habár a vegyszereknek köszönhetően Warwick teste képes volt felépülni a fizikai sérülések nagy részéből, az elméjét teljesen megtörte a szűnni nem akaró kín.\nWarwick kétségbeesetten próbált akár csak egyetlen emléket felidézni a múltjából… Csak vért látott maga előtt. Aztán egy kislány sikolyát hallotta. Warwick nem értette, mit kiált. Úgy hangzott, mint valami név.\nŐ már elfelejtette a sajátját. Úgy érezte, talán jobb is így.\nA fájdalom lassan átvette az uralmat a többi gondolata fölött. Már csak a vér maradt.\nA teste és a lelke egyaránt megtört a a műtőasztalon eltöltött hetek alatt, de Warwick továbbra is makacsul ellenállt a transzmutációs vegyszereknek. A méreganyagok könnycseppekként szivárogtak a szeméből. Maró váladékot köhögött fel, amely végigsistergett a mellkasán, majd apró lyukakat égetett a labor padlójába. Warwick órákig vonaglott fájdalmában az asztal hideg acéllapjára szíjazva, mígnem végül végleg kimerült a teste.\nMiután nyugtázta alanyának idő előtti halálát, Singed egy pöcegödörbe vetette a tetemet a zauni Csatorna szívében, majd nekilátott a következő kísérlet kidolgozásának.\nHamar kiderült azonban, hogy Warwick átalakulásában a halál játszotta az igazi katalizátor szerepét. Ahogy ott hevert a holttestkupac tetején, a vegyszerek végre elkezdtek hatni. A hátán lévő tartály pumpálni kezdett.\nA teste természetellenesen eltorzult: csontjai ropogva hajlottak el, fogai megnőttek, inai elszakadtak, majd halványan felragyogó alkímiai reakciók során összeforrtak. A halott húst valami új, valami mérhetetlenül erős váltotta fel. Mire újra elkezdett verni a szíve, a férfinak, akit egykor Warwicknak hívtak, már nyoma sem volt.\nArra ébredt, hogy éhes. Mindene sajgott. Egyetlen dolog számított.\nVérre volt szüksége.\nAz első áldozat egy csatornaturkász volt, aki a holttestek kupacában matatott a közelben. Aztán a Dicsőséges Fejlődés egy papnőjét cserkészte be, aki épp a gyülekezetének egy tagját kereste. Majd egy piltoveri tanonc esett áldozatául egy sikátorban, aztán egy banda elől menekülő lélegeztetőimplantátumos üzletkötő, egy csillámdíler, majd egy textilkereskedő és egy vegydrogos suhanc…\nEgy olyan hely közelében vert tanyát, amely valamiért nem hagyta nyugodni az – immár állati – elméjét. Ott aztán folytatta a mészárlást, az áldozatainak kilétére való tekintet nélkül. Amíg friss vér csöpögött vicsorgó fogairól, nem érzett egy szemernyi bűntudatot sem. A zsigeri éhség minden lelkiismeretfurdalást felülírt, amit a prédái miatt érezhetett volna.\nAhogy lassan megadta magát a szörnyetegnek, egy-egy kép a múltjából kísérteni kezdte. Egy koldus szemében, mielőtt kitépte a torkát, egy szakállas férfi képét látta tükröződni. A férfi komornak és furcsán ismerősnek tűnt, karját sebhelyek borították. Időnként, amikor elkószált bandatagokból lakmározott valami sötét sikátorban, egy-egy késvillanás egy régi, vértől csöpögő penge emlékét idézte fel benne. A vér a pengéről a kezére csöppent. A kezéről pedig mindenre átragadt, amihez hozzáért. Néha újra eszébe jutott a kislány.\nMeg az a sok vér.\nRáébredt, hogy az mindig is ott volt, hogy egész életében vér tapadt a kezéhez, és sehogy sem tudta lemosni onnan. Olyan sok sebet ejtett élete során, hogy bár ő maga nem emlékezett a múltjára, a város sosem felejthette el. Amikor Zaun bűnözőinek, a bandavezérek, gyilkosok és tolvajok szemébe nézett, önmagát látta. Olyankor a hátán lévő tartály gyűlölettel árasztotta el a testét. Karmai az ujjbőrét átszakítva előugrottak.\nÉs ő vadászott.\nMár nem elégíti ki a véletlenszerű ölés – Warwick azokat üldözi, akik már most is vértől bűzlenek. Pont, mint aznap, amikor Singed ajtaja elé hurcolták.\nNéha még most is eltűnődik: vajon tényleg ezt akarta volna? A részleteket nem tudja felidézni, de épp elégre emlékszik. Elégre ahhoz, hogy tudja, Singednek végig igaza volt – a jó ember csak álca volt, amely egy sorscsapással darabjaira hullott, felfedve az igazságot.\nŐ Warwick. Egy gyilkos.\nÉs annyi gyilkos jár még szabadon, akire vadászhat…"
    },
    "Wukong": {
        "name": "Wukong",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/55a17baa4556728c30e3997f1a5d4624835cfd1d-1215x717.jpg?accountingTag=LoL",
        "champ_url": "https://universe.leagueoflegends.com/hu_HU/champion/monkeyking/",
        "lore": "Ionia mágikus erdeiben él a shimon nevű vastaya törzs. Ezek az óvatos lények azt vallják, hogy az élet lényege a bölcsesség eléréséig tartó folyamatos fejlődés, ezért hitük szerint halálukkor kővé változnak, és visszatérnek a földbe, hogy elölről kezdhessék a folyamatot.\nA lobbanékony, okos és mindenbe gyorsan beleunó fiatal Kong kilógott a többi shimon közül. Éveken át türelemmel viselték a csínytevéseit… végül egy napon kétségbeesetten jajveszékelve rohant be a faluba, azt állítva, hogy egy elemi sárkány készül felégetni az erdejüket.\nKong azonban csak kuncogva nézte a többiek menekülését. Amikor a többi shimon rájött, hogy Kong rászedte őket, betelt náluk a pohár és száműzték. Kong egy percig sem szomorkodott. Majd keres magának egy olyan népet, akiknek jobb a humorérzéke.\nAfféle sarlatánként élte napjait „a Majomkirály” néven, és gyakran hívta ki a „halandókat” párbajokra vagy szellemi vetélkedésre. Azt állította, hogy sosem akadt legyőzőre… amíg össze nem akadt egy noxusi hóhérral Zhyun határvidékein. A noxusi társaival sokáig űzte a Majomkirályt az erdőben, aki elrejtőzött, és csak akkor bújt elő, amikor a megszállók végleg elhagyták az Első hont.\nKong ekkor látta, hogy Noxus milyen pusztítást végzett szülőföldjén.\nÚtra kelt, hogy találkozzon a híres wuju mesterekkel, de az ő falujukat is porig rombolták. Csak egyetlen túlélőt talált a romok között. Kong barátságos küzdelemre hívta a csendes férfit. A férfi felpattant, egyetlen mozdulattal leterítette a vastayát, majd azonnal visszatért a meditációjához.\nKong heteken át vissza-visszatért, hol hátulról, hol felülről vagy alulról támadva, de a morcos férfi mindig legyőzte. A harcos mindig tudta, hogy Kong mikor készül támadni, hiába próbálta elterelni a figyelmét elképesztően jó viccekkel, és nem itta meg a teát, amelybe Kong titokban bódító italt csempészett.\nA Majomkirály végül térdre vetette magát a férfi előtt, és kérlelte, hogy tanítsa meg őt a harcművészetére. Kong nagy harcossá akart válni, de valami másra is vágyott, épp csak nem tudta szavakba önteni.\nA férfi látta Kong alázatát, és ebből tudta, hogy a vastaya készen áll. Yi néven, az utolsó wuju mesterként mutatkozott be, és beleegyezett, hogy megtanítja Kongot a fegyelem és a türelem mesterségére. Kong nyughatatlanságát és lobbanékonyságát halálosan gyors és meglepő harcmodorrá alakíthatta.\nIdővel kölcsönös tisztelet alakult ki köztük, de Yi továbbra sem akart beszélni a múltjáról, vagy arról, miért nem hagyja el a falu romjait. Kong ajánlatot tett neki. Barátságos küzdelemre hívta ki mesterét. Ha Kong győz, Yinek el kell árulnia, miért hagyott fel a harccal. Ha Yi győz, Kong négy teljes évszakon át nem szólhat egyetlen szót sem.\nYi lelkesen elfogadta a feltételeket.\nAmikor Kong először megérkezett a faluba, átkelt egy füstpipacsmezőn. Most ide csalta el mesterét. Yi a támadásaival felzavarta a virágokat, amelyek erre válaszul sűrű füstöt bocsátottak ki. A harcos az egyre sűrűbb füstben lecsapott egy alakra, akit Kongnak hitt, de valójában csak egy szalmabábu volt. Kong megragadta a lehetőséget, és a földre birkózta Yit.\nVégül Yi elárulta Kongnak a teljes igazságot. Tanítványaival Ionia védelmére kelt, amiért Noxus Wuju faluján állt bosszút. A falu minden egyes lakójának haláláért saját magát okolta, ezért őrizte magányosan a romokat.\nKong ekkor rájött, hogy erre van szüksége. Bár a törzse száműzte őt, védelmezni akarta a shimonokat, akik felnevelték és hosszú éveken át otthont adtak neki, és végül elindították a megvilágosodás felé vezető úton. Yi büszke volt tanítványára, és új életcélt talált saját maga számára. Hálából egy mágikus botot ajándékozott Kongnak, amelyet a legendás fegyverkovács, Doran készített, és a legkiválóbb wuju tanítványoknak kijáró címmel ruházta fel.\nAttól a naptól kezdve Kong a Wukong nevet viselhette.\nBár a háború rég véget ért, Noxus jelenléte továbbra is bemocskolja Ioniát. Utakat vágtak az ősi erdőkben, önjelölt „adószedők” zaklatják a nincstelen, békés helyieket, és a megújulási fesztiválok lassan, évről-évre elhalnak.\nDe a két hatalmas harcos, Wukong és Master Yi ezt nem tűri. Együtt járják az Első hont, és szembeszállnak az igazságtalanság és gyűlölet minden formájával."
    },
    "Xayah": {
        "name": "Xayah",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/7dc493395d5c991557d7b0657253bb201f85143b-2181x844.jpg?accountingTag=LoL",
        "champ_url": "https://universe.leagueoflegends.com/hu_HU/champion/xayah/",
        "lore": "Xayah a Lhotlan törzs gyermekeként imádta hallgatni édesapja ősi vastaya hősökről szóló népdalait. Az andalító dallamok egy rég elfeledett kort idéztek meg, amikor a lhotlan népet hatalmas energiával átjáró mágia még szabadon táncolhatott Qaelin szigetén.\nÁm az emberek minden új generációval egyre beljebb nyomultak a vastayák ősi törzsi területeire, ezzel megzavarva nyers esszenciájukat. A törzsek elkezdtek eltünedezni, elvesztették életképességüket, ahogy egyre inkább megszakadt a kapcsolatuk az Első hon szellemével, majd halandó ellenségükkel kényszerültek alkura.\nXayah dühösen figyelte, ahogy a törzse juloah követei újra és újra egyezséget kötnek a halandókkal, amelyet nem sokáig tartottak tiszteletben. A legaggasztóbb az volt, hogy az emberek felfedezték a quinlonként ismert toronyszerű építményeknek a titkát, amellyel gátat vetettek Ionia természetes mágiájának, hogy ezzel védjék egyre növekvő településeiket.\nBár Xayah és a hozzá hasonlók arra biztatták társaikat, hogy vágjanak vissza, a Lhotlan törzs inkább visszavonult a halandók világából, és belekapaszkodott abba a kevésbe, ami maradt nekik. Ez azonban nem védte meg őket, és végül el kellett hagyniuk otthonaikat.\nA Lhotlan törzsből hontalan nomádok lettek. Xayah szabadságharcosnak állt.\nÉs nem volt egyedül. Egyre több vastaya lázadt fel Ionia-szerte a halandók ellen. Az alkudozás ideje lejárt. Xayah eltökélten használta halálos tollait a csatákban, hogy szabadjára eressze a táj vad mágiáját.\nA legerősebben őrzött erődítményekbe jutott be, holttestek tömegét hagyta maga után, így hamarosan csak „az Ibolyaszín holló” néven emlegették. Az ügy iránti elhivatottsága páratlan volt, és mindig csak a következő feladatra koncentrált, a vastayák szabadságához vezető következő lépés kiötlésére. Bár nagy becsben tartotta lázadótársait, általában egyedül ténykedett, mivel úgy gondolta, mindenki másnál jobban teszi a dolgát.\nÁm egy szép napon megismerkedett egy másik vastayával, aki örökre megváltoztatta az életét.\nÉpp Vlonqo eldugott hegyi városkájába érkezett, hogy egy ellopott ereklyét szerezzen vissza, amikor emberek lármás tömegére lett figyelmes. Előttük, a színpadon egy páváskodó, káprázatos színekbe öltözött előadó állt, aki ősi vastaya dalokat énekelt az elbűvölt közönségnek. Amikor befejezte az olcsó trükkökből álló műsorát, a tömeg üdvrivalgásban tört ki, és a nevét skandálták: Ra-kan! Ra-kan! Ra-kan!\nA vastaya színpadiasan meghajolt. Xayah figyelemre sem méltatta a pojácát. Lehet, hogy ő is lhotlan, de ez a Rakan nem tűnt többnek egy idióta mu’taklnél.\nXayah nem foglalkozott vele, inkább befejezte küldetését, ami – kár is lenne tagadni – sokkal egyszerűbb volt így, hogy Rakan elterelte a helyiek figyelmét.\nMielőtt Xayah visszaszökhetett volna a vadonba, Rakan leszólította. Néhány kudarcba fulladt bókkísérlet után a pimasz vastaya a Lhotlan törzs felől érdeklődött. Amikor elmondta a fiúnak, hogy elvesztették földjeiket, még a tollazata is elfeketedett. Xayah meg is lepődött Rakan mélységes felháborodásán. Talán több is volt Rakanban, mint gondolta.\nMiután elmesélte Rakannak, hogy milyen ügyért küzd, a harci táncos könyörgött neki, hogy csatlakozhasson hozzá. Xayah látta, hogy figyelemelterelésben nagyon jó – ha másban nem is –, így beleegyezett.\nÚtjuk kezdetén Xayah meglátta Rakanban az idegesítő vonásai mellett a hasznos tulajdonságait is. A színpadias harci táncos könnyedén szökellt és piruettezett az ellenfelek között, ezzel elvonva figyelmüket, míg Xayah lesújtott. És valóban, ez a harcstílus majdnem képes volt ellensúlyozni azt az idegesítő szokását, hogy rendszerint elfelejtette Xayah gondosan kidolgozott terveit.\nRakan egyéb módokon is Xayah segítségére volt. Míg a lány rideg és goromba, addig Rakan éles elméjű és karizmatikus figura volt, aki elbűvölő és meggyőző személyiségével váltotta ki Xayah agresszív hozzáállását. Lenyűgözte Rakan azon rejtelmes képessége, amellyel felméri az emberek érzelmeit és megbízhatóságát. Néha ugyan megkérdőjelezte Rakan a halandók iránt érzett empátiáját, de soha nem vonta kétségbe a lázadók ügye iránti odaadását.\nXayah egy idő után rájött, hogy a Rakan iránt táplált érzései megváltoztak. Volt benne és a szabad szellemű hozzáállásában valami könnyedség, amit szinte bosszantóan vonzónak talált. Idővel megkedvelte a férfi társaságát, és bár kezdetben irtózott attól, hogy bevallja ezt magának, egyre kevésbé látta szörnyűnek és magányosnak a világot. Elválaszthatatlanok lettek.\nAz azóta eltelt évek alatt mindketten a vastayák rettentő bajnokaivá váltak, tetteik híre pedig szájról szájra terjed. A noxusi inváziót követően az ioniaiak kétségtelenül agresszívabbak és veszélyesebbek lettek – különös tekintettel a navorikra és a közutálat tárgyát képező Árnyak rendjére. Ennek köszönhetően Xayah és Rakan még több vastayát képes az oldalukra állítani, lázadó tervük gyümölcse pedig lassacskán beérni látszik.\nEgyütt fognak küzdeni az Első honért, hogy a törzsek végre új erőre kaphassanak."
    },
    "Xerath": {
        "name": "Xerath",
        "region": "Shurima",
        "image_url": "https://cmsassets.rgpub.io/sanity/images/dsfx7636/universe/ecd9c2d112f827ac51c797d3bd0acd4b77632704-1215x717.jpg?accountingTag=LoL",
        "champ_url": "https://universe.leagueoflegends.com/hu_HU/champion/xerath/",
        "lore": ""
    },
    "Xin zhao": {
        "name": "Xin zhao",
        "region": "Demacia",
        "image_url": "https://cmsassets.rgpub.io/sanity/images/dsfx7636/universe_live/b761ff9491287fda90704457e6ae795b1eb1d0f4-1920x1080.jpg?accountingTag=LoL",
        "champ_url": "https://universe.leagueoflegends.com/hu_HU/champion/xinzhao/",
        "lore": ""
    },
    "Yasuo": {
        "name": "Yasuo",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/0b19bbfa3272f9625762f9b5974429bedc345008-1215x717.jpg?accountingTag=LoL",
        "champ_url": "https://universe.leagueoflegends.com/hu_HU/champion/yasuo/",
        "lore": ""
    },
    "Yone": {
        "name": "Yone",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/0e7b421f83e58b69bc071fd2658019effc9c464b-1920x1100.jpg?accountingTag=LoL",
        "champ_url": "https://universe.leagueoflegends.com/hu_HU/champion/yone/",
        "lore": "Élete során Yone szigorú erkölcsi kódex szerint, kötelességtudóan élt. A családja iránt érzett szeretettől hajtva már gyermekként felvette a védelmező szerepét, nem kis részben az apja elvesztése miatt. Yone türelmes volt és fegyelmezett, míg féltestvére, Yasuo forrófejű és megfontolatlan.\nMégis elválaszthatatlanok voltak, így amikor Yone a falujuk közelében található nagyhírű harcművészeti iskola tanulója lett, Yasuo követte a példáját.\nA kiképzésük során Yone gyakran volt kénytelen megzabolázni öccse lobbanékony természetét. Azonban amikor Yasuo nemet mondott a lehetőségre, hogy a bölcs Souma, a legendás széltechnika mestere személyes felügyelete alatt tanuljon, Yone egy juharmaggal ajándékozta meg (az alázat szimbólumával), így biztosítva őt támogatásáról.\nYone büszke volt a fivérére, de kételkedett a mester döntésének helyességében, és úgy érezte, hogy a nyughatatlan Yasuóból nem lesz jó tanítvány. Ugyanakkor a bölcs Souma nagy tiszteletnek örvendett, és minden döntését alaposan megfontolta.\nYone félresöpörte aggodalmát, és továbbra is két karddal tanult vívni, amivel hamar kivívta a többi tanítvány elismerését és csodálatát. Bár Yasuo nem vehette fel a versenyt Yone harctudásával, a széltechnikával felvértezve méltó ellenfele volt, gyakorlásukat maguk a testvérek és a külső szemlélők is ugyanúgy élvezték.\nDe az idill nem tartott sokáig. Háború tört ki Ionia földjén.\nYone számos tanítvánnyal az oldalán megindult az előrenyomuló noxusi erők ellen, míg Yasuo vonakodva bár, de hátramaradt, hogy megvédje mesterét. Azonban egy este a bölcs Soumát holtan találták, és úgy tűnt, a széltechnika végzett vele, amelyet ő maga oktatott.\nAmikor Yone visszatért, az a hír fogadta, hogy Yasuo elmenekült.\nYone-t ez mélyen felkavarta. A félelmei valóra váltak: a bölcs Souma tévedett.\nYone saját magát okolta. Ha Yasuo tényleg megölte a bölcs Soumát, Yone tehetett arról, hogy nem terelte fivérét az igaz útra. Ha Yasuo csak elhagyta őrhelyét, védtelenül hagyva ezzel a mesterét, akkor Yone hibája, hogy nem tanította fegyelemre a fivérét. Bármelyik is az igazság, Yasuo már több üldözőjével végzett, és Yone úgy érezte, hogy a halálukért legalább annyira felelős, mint a testvére.\nFelkutatta Yasuót. Yone vívótudásának nem volt párja…de Yasuo a mesterien alkalmazott széltechnikával legyőzte őt.\nA halállal azonban még nem ért véget az útja. Amikor Yone magához tért a szellemvilágban, összeroskadt a kudarc terhe alatt. Elöntötte a düh, és teljes erővel a földre sújtott.\nMorajló nevetést hallott az elméjében. Megfordult, és egy emberformájú, szörnyűséges szellemet látott, vérvörös karddal a kezében. Egy nagy hatalmú azakana volt az, egy ragadozó, amely már életében Yone nyomába szegődött.\nMielőtt Yone megszólalhatott volna, a lény lesújtott.\nÉpp csak annyi ideje maradt, hogy előrántsa kardjai szellemi visszhangját, és kivédje a támadást. Ismét abban a helyzetben találta magát, hogy hiába volt jobb harcos, a mágia legyűrte őt.\nÉgtelen haragra gerjedt. Kitört az életen át tartó tisztesség és becsület béklyóiból. Yone egyetlen mozdulattal kicsavarta a kardot az azakana kezéből, és ledöfte vele a démoni lényt.\nMielőtt ismét beszippantotta volna a sötétség, ugyanazt a morajló kacagást hallotta…\nMagához térve Yone újra az anyagi világban találta magát, de csak árnyéka volt egykori önmagának. Miközben nagy nehezen talpra állt, továbbra is homályosan emlékezett a szellemvilágra, és a vérvörös kard a kezében maradt. Egy azakana arcot formázó maszk olvadt össze az arcával, amelyet nem tudott levenni, viszont a maszkkal az arcán láthatóvá vált számára a többi azakana. Ezek a lények még nem voltak igazi démonok, beérték azzal, hogy negatív érzelmekből táplálkozzanak, mielőtt egy nap átalakulnának és felfalnák áldozatukat. Yone idővel rájött, hogy ha megismeri egy azakana nevét, a lény egy érzelmet megtestesítő maszkká változtatható.\nEzzel együtt továbbra sem tudja, hogy az arcán viselt azakana újra testet tud-e ölteni (és ha igen, mikor), hogy eleméssze őt. Életében Yone olyan sokáig viselte a védelmező, a fivér és a tanítvány maszkját, hogy elfelejtette, ki is ő valójában. De most, a nyugalmas pillanatokban érzi, hogy a maszk magától mozog az arcán, és tudja, hogy emellett a fenyegetés mellett eltörpül a Yasuóval fennálló konfliktusa.\nYone vadászik ezekre az alattomos lényekre, hogy jobban megértse, mivé vált, és minden névvel közelebb kerül a válaszhoz arra a kérdésre, hogy kinek a nevetése kísérti őt.\nSemmi más nem számít neki. Csak az igazság utáni hajsza."
    },
    "Yorick": {
        "name": "Yorick",
        "region": "Árny-szigetek",
        "image_url": "https://cmsassets.rgpub.io/sanity/images/dsfx7636/universe/5d642e95630ab270c062f516f06104119e4230ec-1215x717.jpg?accountingTag=LoL",
        "champ_url": "https://universe.leagueoflegends.com/hu_HU/champion/yorick/",
        "lore": "Yorick egy rég elfeledett rend utolsó tagja, akinek holtak feletti hatalma egyszerre áldás és átok. Az Árny-szigetek foglya, egyedüli társaságát a maga köré gyűjtött rothadó tetemek és sikoltozó szellemek jelentik. Yorick szörnyű tettei nemes célt szolgálnak: meg akarja szabadítani otthonát a Romlás átkától.\nYorick élete már gyermekként sem volt átlagosnak mondható. Az Áldott-szigetek legszélén, egy halászfaluban nevelkedett, de sosem találta a helyét a többiek között. Míg a legtöbb korabeli gyermek bújócskázott, Yorick egészen más barátságokat kötött – a nemrég elhunytak lelkével társalgott.\nYorickot először megijesztette, hogy látja és hallja a holtakat. Valahányszor meghalt valaki a faluban, Yorick egész éjjel éberen fekve várta új látogatója vérfagyasztó sikolyát. Nem értette, miért pont őt kísértették a szellemek, és hogy a szülei miért nevezték egyszerű rémálmoknak, amiket tapasztalt.\nIdővel rájött, hogy a lelkek nem akarnak ártani neki. Csupán elveszettnek érezték magukat, és segítségre volt szükségük, hogy eljussanak a túlvilágra. Mivel csak Yorick látta a lelkeket, ezért felvállalta, hogy a kalauzuk lesz, és elvezeti őket abba az örökkévalóságba, ahová sorsuk vezérelte őket.\nKeserédes feladat volt ez. Yorick élvezte a szellemek társaságát, de valahányszor végső nyugalomhoz segítette egyiküket, elveszített egy barátot. A holtak számára megváltó volt, az élők között számkivetett. A falusiak csak egy zavart gyermeket láttak benne, aki láthatatlan emberekhez beszélt.\nA Yorick látomásairól szóló történetek idővel a falu határain túlra is elterjedtek, végül pedig eljutottak egy szerzetesrendhez, amely az Áldott-szigetek szívében működött. Követeket küldtek Yorick szigetére, mivel úgy gondolták, hogy a fiú fontos szerepet fog betölteni a vallásukban.\nYorick velük tartott a kolostorukba, ahol megismerte az Alkonyat Testvériségének tanításait és valódi küldetését. A rend tagjai egy ásót hordtak maguknál, amely azt a feladatukat jelképezte, hogy tisztességes temetést biztosítsanak mindenkinek, és ily módon ne hagyják eltévedni a lelkeket. Minden felesküdött szerzetes nyakában egy üvegcse lógott, amelyben az Áldott-szigetek szent forrásának vize volt. Az Élet Könnye a másik feladatukat, az élők gyógyítását szimbolizálta.\nBárhogy is próbálkozott, Yorick nem tudott beilleszkedni a szerzetesek közé. Számukra ő olyan dolgok kézzel fogható bizonyítéka volt, amelyeket csak a hiten keresztül lehet megismerni. Nehezteltek rá, amiért könnyedén érzékeli azt, amit ők egy egész élet tanulásával próbáltak megérteni. Yorick kitaszítottként élt testvérei között, ismét magányosan.\nEgy reggel, miután befejezte tennivalóit a temetőben, Yorick megpillantott egy éjfekete felhőt, amely megjelent az Áldott-szigetek egén, és mindent elnyelt, ami az útjába került. Yorick próbált elfutni, de a felhő gyorsan utolérte, és az árnyak közé taszította.\nYorick körül az élő dolgok gyötrelmek között kezdtek eltorzulni, ahogy a Fekete Köd mágiája megrontott mindent. Az emberek, az állatok, de még a növények is saját ocsmány, ijesztő karikatúrájukká váltak. Suttogások hallatszottak a kavargó levegőből, és a szerzetesek letépték a nyakukból a gyógyító vizet tartalmazó üvegcsét, mintha az hatalmas fájdalmat okozna nekik. Yorick iszonyodva látta, ahogy pillanatokkal ezután a köd kiszakította a lelket a testükből, hideg, sápadt tetemeket hagyva hátra.\nTestvérei egyre halkuló sikolyai közepette csak Yorick hallotta a ködből jövő szavakat.\n– Vedd le. Tarts velünk. Eggyé válunk.\nÉrezte, hogy ujjai a nyakában lógó üvegcse felé tapogatóznak. Yorick összegyűjtötte minden akaraterejét, és elkapta a kezét a nyakától, majd ráparancsolt az üvöltő lelkekre, hogy hallgassanak el. A Fekete Köd vadul kavarogni kezdett, és minden sötétségbe borult.\nAmikor Yorick magához tért, már elcsendesült a szél, és az egykor termékeny föld az Árny-szigetek groteszk poklává változott. A Fekete Köd kisebb indái tovább kerülgették őt, megpróbálták leigázni az utolsó élő, meg nem rontott lelket. Ahogy körülölelték, Yorick látta, hogy a Köd hirtelen visszahőkölt a nyakában lógó üvegcsétől. Yorick összezárta ujjait az áldott víz körül, tudván, hogy ez tartotta életben.\nAz ezt követő napokban Yorick a szigeteket járta túlélők után kutatva, de csak az egykor ott élők torz maradványait találta. Bármerre is járt, gonosz lelkeket látott előtörni a holtak testéből.\nA kutatás során Yorick lassan megértette, hogy mi vezetett a katasztrófához. Egy király érkezett a szigetre, hogy feltámassza a feleségét, de ehelyett pusztulásra ítélte ezt a földet és minden lakóját.\nYorick meg akarta találni ezt a Letaszított Királyt, és visszafordítani az átok hatását. De erőtlennek érezte magát a látszólag végtelen halállal szemben, ami körülvette.\nYorickot hatalmába kerítette az elkeseredés, és abban keresett nyugalmat, amiben gyermekkorában: beszélni kezdett a lelkekhez. Ezúttal, amikor a Ködhöz szólt, tetemek keltek ki a sírjukból, és követték a szavát. Rájött, hogy a testek, amelyeket ő helyezett nyugalomra, most követik az utasításait.\nEz felvillantotta előtte a remény egy apró szikráját. Elhatározta, hogy fegyverként fogja használni az Árny-szigetek halottainak erejét, hogy idővel felszabadíthassa őket.\nAhhoz, hogy megtörje az átkot, használnia kell azt."
    },
    "Yunara": {
        "name": "Yunara",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe_live/7438b87454595bc3d3582056d4d1a45dcb9e97c9-1920x1080.jpg?accountingTag=LoL",
        "champ_url": "https://universe.leagueoflegends.com/hu_HU/champion/yunara/",
        "lore": "[Kérjük, tekintse át ezeket a sérült kézirattöredékeket, amelyeket Koeshin ősi romjaiban tártak fel a felső hegyfok helyreállítása során. Várjuk az útmutatását, hogy hova kerüljenek a levéltárban.]\n[Lord Vladimir, a parancsának megfelelően elvégeztem az újrafordítást. A korábbi fordító alkalmatlanságával kapcsolatos gyanúi megalapozottnak bizonyultak.]\n[45. töredék]\nMa esőcseppek kopogásának hittem a tetőn átrohanó azakanák lépteit. Amikor elhagytam a szobámat, tizenhárman vártak rám a templom előtt. A többségükkel gyorsan elbántam, de kettő szívósabbnak bizonyult.\nAz egyik a groteszk pofájával kapaszkodott a templom falába. Azonban az Aion Er’nába beletörtek a fogai… az aszott maradványait lerúgtam a hegyről. A másik árnyékként emelkedett ki a vízből, a szemei világítottak a félhomályban. Amikor támadásba lendült, sötétség nyelte el a templom fényeit.\nDe én nem félek a sötétben.\nÖrültem, hogy végre valódi kihívással nézek szembe. Minden csapással, a kezem minden, a fegyverem fénye által megvilágított mozdulatával hátrébb szorítottam.\nUgyanakkor a csatánk veszélyesen közel sodort minket a templom bejáratához. Addig a pillanatig nem mertem így megközelíteni. Visszatértem a szobába meditálni.\nAz elmúlt időszakban jóval több akana járt erre, attól tartok, hogy az ő ereje vonzza ide a lényeket.\nA napi tennivalók részeként még egyszer körbejárom a teljes védőgyűrűt.\n[Úgy tűnik, az „Aion Er’na” kifejezés egy ősi alapnyelvből származik… Talán Ioniához van köze. A teljes jelentés nem világos.]\n\n\n[166. töredék]\nAzt tapasztaltam, hogy itt, a szellemvilágban gyakran terelődnek a gondolataim a holtakra.\nA legtöbbször Lao mesterre gondolok… valószínűleg kinevetne emiatt. Csak ritkán szólalt meg, de ez még nagyobb súlyt adott az olyankor megosztott bölcsességeknek. Csak évekkel később értettem, hogy milyen értékes és törékeny volt a kapcsolatunk. Milyen fontos.\nMire Bhinan nagymester teljes jogú tanítvánnyá képzett minket, Lao már elkezdett felkészíteni minket a háborúra.\n[A Kinkou rend vezetői akkoriban Bhinan, Kennen és Lao árnymester voltak. Úgy tűnik, az utóbbi közvetlen szerepet vállalt a leány kiképzésében, míg a másik kettő távolabb maradt.]\nFigyelmeztetett, hogy semmi értelme közvetlenül szembeszállni az Elesettekkel. Még a halandó követőikkel is óvatosnak kell lennünk.\nSajnos nem mindenkit győzött meg. Egyesek a figyelmeztetését kihívásnak tekintették… és a győzelmet hajszolva halálra leltek.\nZai tah’lo. Bárcsak ő is megfogadta volna a saját tanácsát.\n\n\n[98. töredék]\n[Bár a bejegyzés eleje elveszett, egyértelműen a háborúra való visszaemlékezésről szól.]\nA holdfényben észrevettem az Elesettek egyik szolgáját, egyetlen egyet. Lao látóterén kívül lapult. Az árnyak közé suhantam, és egy csapással leterítettem. Lao megfordult, az arcán büszke mosoly terült szét… ami azonnal iszonyattá torzult, amint észrevette a halott férfi tunikájára festett jelet.\n– A vér… Eljön értünk.\nLetépte a kesztyűt a kezemről, és a rongyos köpenyébe törölte. A tekintete azt mondta, meneküljek.\nAztán megláttam őt.\nLao kihúzta magát, hogy szembeszálljon halhatatlan ellenségünkkel, de azonnal a fogságába esett. Amit a lény tesz a mieinkkel… Azt kívánom, bárcsak soha nem láttam volna a tulajdon szememmel…\n[A tekercs többi része a károsodástól olvashatatlanná vált, de a fenti leírás a vérmágiára következtet – ebben uraságod biztosan egyetért velem. Hogy a leány minek volt szemtanúja, arról csak találgatni tudunk.]\n\n\n[104. töredék]\nVolt időm eltűnődni a fogadalmaimon… különösen azokon, amelyeket az Árnyék ökleként tettem:\nKövetem a Szem útmutatását, és megnyitom a Szívet a bölcsesség előtt.\nElpusztítom, aki megbolygatja az egyensúlyt.\nMegmetszem a fát, hogy ne maradjon rajta gyengeség és métely.\nNem szolgálok hamis istent és kanmeit.\nNem hagyom, hogy az érzelmeim akadályozzanak a kötelességem teljesítésében.\nA szüleim gyermekként bíztak a rendre, így rég megtanultam a fogadalmakat, és megesküdtem, hogy kérdés nélkül teljesítem őket. Befogadtam a tanult mesterek tanításait, és arra törekedtem, hogy kövessem a példájukat, bár a valós szándékaik rejtve maradtak előttem.\n[A gyermekek felajánlása – templomoknak, hogy ott biztonságért cserébe szolgáljanak – újra szokássá vált, amikor jó öreg Boram kalandokra indult Ioniában. Az ellátáshiány és a háborús veszteségek miatt sok család képtelenné vált az utódok eltartására.]\nEnnek ellenére a háború után kénytelen voltam átadni valaki másnak a feladatot.\nMegesküdtem, hogy őrizni fogom az Alkony templomát, és Bhinan búcsúzó szavai máig kísértenek. „Egy olyan helyre mész, ahova kevesek tudnak követni. Mostantól neked kell eldöntened, mit kell lemetszeni a fáról. Úgy hajtsd végre az ítéleted, mintha az enyém lenne.”\nTudtam, hogy nem találkozunk többé, sem ebben a világban, sem a következőben. Maga az ég nyilatkozott meg rajta keresztül, vagy csak azt mondta, amit hallanom kellett?\nSzámít egyáltalán?\n\n\n[201. töredék]\nA meditáción kívül töltött napok kezdenek összefolyni előttem.\nMivel korlátlan időm van a gyakorlásra, elkezdtem kísérletezni az Aion Er’na harcon kívüli alkalmazásával. Ma már tökéletes összhangban táncolok vele, és összekötő kapocsként használom a szoba és a templom közötti utazásra.\nA lélekvízben való fürdőzés után gyorsabb és erősebb lettem, jobban rá vagyok hangolódva az ereklyére. A harci mintázathoz, amelyhez egykor tizenhatszor kellett elmondanom az Alkony Imáját, ma már tizenegy is elég… nem tudom, hogy ez a víz vagy a hideg hatása. Mégis hiányoznak Koeshin melegvízű forrásai.\n[Itt az „Alkony” használata nem feltétlenül a napszakra utal, ahogy a korábbi fordító állította. A kontextusban egyaránt utalhat harctechnikára, a Kinkou rendben betöltött szerepre, templomra vagy Szellemre.]\n\n\n[206. töredék]\nLátomásom volt meditálás közben. Vagy egy emlék került a felszínre?\nIsmét a Legyezőt és a követőit üldöztük egy hegyen felfelé, az erdőhatáron túl. A darkin dühös visítása visszhangzott a havas csúcsok között.\nEgy karddal rám támadó nő felé repítettem az Aion Er’nát, bezúzva a mellkasát. Hangokat hallottam magam mögül, egy kunai súrolta a fülemet. Megperdültem, és mindkettőre pusztulást hoztam.\nLenéztem rájuk, hogy azonosítsam őket… de már nem a hegyen álltam.\nA templom falai vettek körül, lüktettek, mintha élnének. A társam helyén egy fura köpenyt viselő idegen állt. Új fenyegetés?\nA templom védve volt minden behatoló ellen, álmok sem juthattak be oda. Prófécia volt? Kósza rémálom? Nem tudhatom.\nDe világos, hogy nem veszíthetem el a hitem.\nSem a feladatban, sem önmagamban. Sok még a tennivalóm.\n[A 207 helyreállított töredék közül egyedül ebben fordul elő utalás egy „látomásra”. Nem tudom megállapítani, hogy ki az, akinek az oldalán harcolt, de nem valószínű, hogy egy Kinkouról van szó. Ha tényleg a templomban tartózkodik, úgy tűnik, találtunk egy közös ellenfelet. Nem látok semmi egyéb okot arra, hogy bosszút álljon uraságodon a testvérei ellen elkövetett múltbeli tettekért – véleményem szerint uraságod óvatossága a gazdatesttel szemben talán… túlzott volt.]"
    },
    "Yuumi": {
        "name": "Yuumi",
        "region": "Bandleváros",
        "image_url": "https://cmsassets.rgpub.io/sanity/images/dsfx7636/universe/a6229d0ef91811bbe60b4bae20956ac581633fa8-1920x1204.jpg?accountingTag=LoL",
        "champ_url": "https://universe.leagueoflegends.com/hu_HU/champion/yuumi/",
        "lore": "Bandlevároson túl volt egyszer egy erdős völgy, ahol holdlepkék repkedtek, a folyóban pedig ezernyi szivárványhal úszkált. A zöldellő fák között volt egy kunyhó. Ott élt Norra, a yordle boszorkány, és a macskája, Yuumi.\nYuumi születésétől fogva védelmező mágikus erővel bírt. Éveken át kényelemben élt, üldözte a napsugarat, és az egérfák alatt szundikált. Amikor kedve támadt egy új kalandhoz, Norrával tartott felfedezőútjai egyikén, bejárva vele az anyagi és a szellemi létsíkokat. Norra furcsa dolgokat gyűjtögetett, például törött csészéket, színes üvegszilánkokat és szokatlan varrású szöveteket. Áhítatosan vizsgálgatta mindegyiket, de Yuumi sosem értette, hogy mi haszna származhat belőlük. Mindenesetre Yuumi varázsereje segítségével védelmezte Norrát minden veszélytől, és melengette a lábát, amikor hazatértek.\nA világok közötti kapuk szeszélyesek, és ritkán nyílnak meg, még az olyan ügyes lények előtt is, mint a macskák. Yuumi sokszor figyelte, ahogy más yordlék napokon át várták, hogy a keleti csillag egy bizonyos szögben álljon valamelyik kő kapuív felett, vagy ahogy az iszapban gázolva türelmetlenül kutattak egy olyan mocsári liliom után, amelyen ezüst bimbó hajtott ki – csak ilyenkor nyíltak meg az átjárók. Yuumi yordle gazdája, Norra azonban egy nagy hatalmú ereklye, a Határmezsgyék könyve segítségével azonnal eljuthatott bármilyen helyre, amelynek képe szerepelt a lapokon. Amikor Norra megnyitott egy kaput, Yuumival együtt vidáman ugrottak be a papíron támadt fénylő átjáróba, és egy csapásra a kiszemelt helyen találták magukat. Pár pillanattal később pedig a könyv is megjelent mellettük.\nYuumi nem szentelt túl sok figyelmet a könyvnek... legalábbis addig a csillagtalan estéig, amikor a holdlepkékkel és a fényes fénnyel való játszadozást megunva hazatért, és üresen találta a házat. A könyvet a gazdája asztalán találta, és ahogy sietősen átlapozta, döbbenten vette észre, hogy néhány lapot teljesen kitéptek. Mivel a címét nem tudta elolvasni, ezért kétségbeesésében egyszerűen „Könyvnek” szólította. Válaszul a varázstárgy megrázta magát, és Yuumi meglepve tapasztalta, hogy gondolatokat hall a nagy papírsurrogás közepette. Bár nem tudott hangot kiadni, Könyv meg tudta értetni magát vele. Yuumi megtudta, hogy Norra egy olyan veszélyes helyre indult, hogy inkább elpusztította az oda vezető átjárót maga mögött.\nYuumi tudta, hogy meg kell mentenie Norrát, ezért Könyv segítségét kérte. Ezernyi oldalának mindegyike egy újabb helyre vezetett az anyagi és szellemi létsíkot összekötő mágikus vonalak mentén. Bár az oldal, amelyen keresztül Norra utazott, elveszett, Yuumi remélte, hogy Könyv a yordle közelébe tudja vinni őket. Yuumi és Könyv készek voltak átkutatni minden lehetséges világot. Könyv szokatlan Őrzőre talált. Yuumi megesküdött, hogy egy oroszlán bátorságával fogja oltalmazni, mert ha a varázstárgy rossz kezekbe kerül, mindenféle kellemetlen és veszélyes alak juthatna be Bandlevárosba.\nYuumi és Könyv nekivágtak a fáradságos útnak, veszélyes és ismeretlen tájakra utazva. Yuumi Norra illatát keresve szaglászott, de mindhiába. Yuumi néha egy kis szünetet tartott a kutatásban, hogy megkergessen egy egeret, vagy visszanyerje erejét egy kis szunyókálással, Könyv azonban bosszantóan óvatos volt, zsörtölődött az elvesztegetett idő miatt, és mindenhol veszélyt sejtett. Ennek ellenére Yuumi és Könyv is elszántan kereste tovább gazdájukat, hogy egy nap hazatérhessenek vele.\nAmikor nagyon hiányzott neki Norra, Yuumi társaság után nézett. Az egyik kedvence egy ajtót cipelő juhász volt, akinek vaskos bajusza volt, és olyan hangosan kacagott, mint egy zubogó patak. Yuumi egy ideig az ő vállán pihent meg, védelmezte a dühös hószellemektől, akik jégviharokat zúdítottak rá, a férfi pedig cserébe friss halakkal etette.\nKésőbb Yuumi megérezte a gazdája szagát egy hatalmas shurimai rom közelében. Mélyen a homokba ásott, ahonnan előkerült egy kék cserépdarab, amely akár Norra egyik teáskannájából is származhatott. Mielőtt folytathatta volna a kutatást, egy vérszomjas bestia tört elő a homok alól. Yuumi és Könyv alig tudott elmenekülni előle. Bele sem mert gondolni, hogy mekkora káoszt okozhatott volna a lény, ha karmával beletép Könyv oldalaiba.\nBár szokatlan párost alkotnak, Yuumi és Könyv igazi barátok lettek, akiket a Norra iránti szeretetük vezérelt. Yuumi folytatja a kutatást eltűnt gazdája után, hogy egy nap visszatérhessen korábbi életéhez, és naphosszat a napon szunyókálhasson Norra mellett."
    },
    "Zaahen": {
        "name": "Zaahen",
        "region": "Runaterra",
        "image_url": "https://cmsassets.rgpub.io/sanity/images/dsfx7636/universe_live/df2839a9368239f91af5f94190c806654301e2a7-1920x1080.jpg?accountingTag=LoL",
        "champ_url": "https://universe.leagueoflegends.com/hu_HU/champion/zaahen/",
        "lore": "Egymást kerülgetjük Rhaasttal a letarolt hegycsúcson. Éjt nappallá téve harcoltunk egymás ellen, nem pihenve meg akkor sem, amikor a messzi mélyben a halandó seregek nekiláttak megszámolni az elesett katonáikat. Az arca eltorzul a rosszindulattól, majdnem felismerhetetlenné teszi… majdnem.\n– Messze tévedtél a helyes úttól, fivérem. De tudom, hogy nem vagy önmagad. Felé nyújtom a kezem. – Gyere, harcolj az oldalamon… azért, amik egykor voltunk. Sorra levadászom a harcos isteneket, és mindegyiküknek felkínálom a kegyelmet, bár tudom, hogy egyik sem fogadja el.\nRhaast kurtán felnevet. – Korábban semmik voltunk. Tagadod, hogy mik lettünk. Undorodom tőled.\nÖsszehúzza magát, ugrásra kész. Kihúzom magam, és a felkínált kezemet ökölbe szorítva a hátam mögé teszem. A nap egy pillanatig két, egykor isteni gyermekét szemléli, aztán támadásba lendülünk.\nA pengéink csapásai magát az eget is megrengetik. A pallosom aranypengéje elhomályosítja a napot, ahogy újra és újra lesújtok vele. Az ég vörös könnyeket hullat, lángba borította a számolatlan földön, évszázadok óta dúló háború. Előre döfök; ő suhint; mindkettőnk vérző sebeket ejt. Rhaast minden találatnál örömteli üvöltést hallat. A látvány, ahogy az őrület rabságában vigyorog, a tudat, hogy milyen mélyre süllyedt… jéghideg gyűlöletet ébreszt bennem, amely halált kíván, mert a kudarcom eredménye néz szembe velem.\n– Miért nem tartasz velünk, Zaahen? – hergel, és megrontott mágia gyülekezik a karomként megfeszített ujjai körül. Végighúzza a bőrén, összezárva a sebeket. – A világ elfelejtette, hogy kik a valódi urai. Megérdemli, hogy feldúljuk!\nA szüntelen suttogás az elmém mélyén ugyanerre csábít. Ha a világ ellen fordulok, felemészt a düh, a vérszomj, teljessé válik a fajtánk bukása… de legalább együtt leszünk eltévelyedve. Ha egyként fordulunk a világ ellen, nincs, aki megállítson.\nElűzöm a gondolatot, és előre szegezem a pengémet. Ismét összecsapunk.\nAcél szaggat húst. Vér önti el a mellkasomat, a seb mély és halálos lehet. Melegség árad szét bennem; az isteni erő kétségbeesetten próbálja begyógyítani a vágást. Nem elég. Féltérdre rogyok. Vér szennyezi be a tollaimat, a vas fojtogató bűze tölti meg a levegőt.\nEgy hang a nevemet kiáltja a mélyben… a régi barát hangja szólít egy megtört istent.\nA sebbe marok a karmaimmal, vért fakasztva a vérből. Az erek elfeketednek, a testem fortyogni kezd, ahogy az izmok és inak összeforrnak.\n– Semminek sem vagyunk az urai. Darkinok vagyunk. Talpra állok. – És mindannyiunknak pusztulnia kell.\nElönt a düh amiatt, amivé váltunk, az alázat az istenek iránt, akik egykor voltunk. A büszkeség a testvéri kötelességünk miatt, a fájdalom, amiért vérontással gyalázom meg. Ragaszkodok a megtört eskükhöz és testvériséghez, az égi és a földi vívja harcát a belsőmben. De csata idején egyazon cél hajtja őket: a győzelem. Csak ilyenkor vagyok teljes. Ilyenkor elnémul a nyugtalanság, leszámolok a kétellyel, felülemelkedek a szenvedésen.\nHa nem lehet megmenteni a darkinokat, akkor el kell némítani minket.\nElhalványul az emlék, csak a börtönömül szolgáló fegyver üressége marad a nyomában.\nA határain túl mozgást észlelek: a templomban visszhangzó lépteket. Egy szövetséges léptei… régi barátom, az örökké éber őröm. Gyakran jön a közelembe, de sosem lépi át a küszöböt.\nKi akar szabadítani? Nem teheti, nem szabad. Tisztában van azzal, hogy a darkin és égi örökség harca dúl bennem.\nÉs valahol a véget nem érő háború mélyén felébred a lényem jobbik része, és emlékszik...\nEgykor a Felemelkedés lépcsőin álltam, arany fényben fürödve, fegyverrel a kezemben, ezüst szárnyú istenként.\nAz ébredező Shurima terült el előttem, a későbbi birodalom kezdeménye. Szertartásos dobok szava visszhangzott; dübörgő éljenzés harsant a tízezres tömegből. Boldog voltam, hogy beléphettem a csillogó páncélú harcos istenek kötelékébe.\nSokakat vezettem fel ezeken a lépcsőkön. Ez volt a kötelességem, egy megtiszteltetés, a hivatás, amellyel kiérdemeltem a helyemet a szent emelvényen. Eljöttem értük a halandó életük utolsó napján, elmeséltem dicső tetteiket, amiért méltók az istenné válásra, és megfogadtam, hogy átvezetem őket az örökkévalóságba.\nMagam előtt látom az egykori önmagukat: az ifjú Rhaastot, akinek elméje épp oly éles volt, mint a kaszája; Xolaanit, a gyengéd, háborúba beleunt lelket; Varust, az értelem hangját, aki emlékeztetett a kötelességünkre; az oroszlánszívű Setakát, fajtánk büszkeségét, akinek hűséget fogadtam a pengémmel…\nAz irántuk érzett szeretet töltött el, az öröm, hogy testvérek leszünk. Magasba emeltem a pallosom, és megesküdtem, hogy az oldalukon fogok harcolni, és együtt védelmezzük a minket teremtő fényt.\nSzétfoszlik az emlék ragyogása, ahogy a léptek zaja is. Ismét egyedül maradtam a gondolataimmal, a végtelen háborúmmal.\nEz az én örökkévalóságom. Az idő felejt, de én emlékszem minden esküre, minden arcra, minden kudarcra. Ha ismét szólít a kötelesség, megmentem a világot... vagy befejezem, amit elkezdtünk."
    },
    "Zac": {
        "name": "Zac",
        "region": "Zaun",
        "image_url": "https://cmsassets.rgpub.io/sanity/images/dsfx7636/universe/fac08eb25622a7289c44e175ccbed817c32db718-1215x717.jpg?accountingTag=LoL",
        "champ_url": "https://universe.leagueoflegends.com/hu_HU/champion/zac/",
        "lore": "Zac Zaun csatornarendszerének mélyén kelt életre egy mérgező vegyianyag-szivárgás eredményeként. A szerény kezdetek ellenére Zac a kezdeti iszapból gondolkodó lénnyé fejlődött. A város vízvezetékeiben él, és néha segít a bajbajutottakon, vagy épp Zaun javításra szoruló vezetékeit hozza rendbe.\nElőször néhány zauni gyerek találkozott Zackel, amikor köveket hajigáltak a csatornába, és valami visszadobott néhányat nekik. A köveket visszadobó híre hamar körbejárt a zauni csatornarendszer lakói között, és idővel magára vonta néhány kétes hírű vegyész-alkimista figyelmét is. Az alkimisták a helyiek tiltakozása közepette tartályokba szivattyúzták a tó tartalmát, és magukkal vitték az anyagot a laboratóriumaikba, hogy kísérletezzenek vele.\nA negatív és pozitív megerősítési technikákat tesztelő kísérletek alapján az alkimisták arra az eredményre jutottak, hogy a furcsa anyag egyértelműen pszichotróp tulajdonságokkal rendelkezik. Röviden ez azt jelenti, hogy utánozza az őt érő külső ingereket. Ha kedvesen bántak vele, gyermeki örömmel és játékossággal reagált, de a fájdalomra és az agresszióra adott válasz okozta pusztításban az alkimisták számos implantátummal ellátott segédmunkást veszítettek el.\nA legtöbb alkimista ezt egyszerű reflexválasznak tartotta, de ketten közülük egyáltalán nem voltak ilyen biztosak a dolgukban. Megkérdőjelezték a kísérletek etikusságát, mivel azok egyetlen célja láthatóan az volt, hogy egy még sosem látott agresszivitású lény jöjjön létre. Amikor a dolgok mélyére ástak, kiderült, hogy az egész projektet Saito Takeda, egy vegyszerbáró pénzelte, aki híres volt erőszakos természetéről és a versenytársak elleni véres bandaháborúiról. Világos volt, hogy ez mit jelent: Takeda olyan harcost akart fejleszteni, aki halálos sebeket is túlél, olyan helyekre is bepréseli magát, ahová egy ember nem képes, és minden parancsot teljesít. Megismerték a projekt valódi nevét is: Zauni Amorf Katona.\nMiközben a két különutas alkimista a következő lépést fontolgatta, rájöttek, hogy a furcsa zselé nem csupán utánozza a külső ingereket. Külső inger nélkül is cselekedett, méghozzá egyértelműen úgy, mintha saját tudata lenne. Idővel Zac néven kezdték emlegetni a lényt, amely egyértelmű jelét mutatta, hogy képes gondolkodni és érezni. Aggályaikat a kutatócsoport művégtagos vezetője elé tárták, aki figyelmen kívül hagyta a véleményüket.\nŐk azonban ebbe nem nyugodtak bele, és titokban elkezdtek azon dolgozni, hogy semlegesítsék a csapat többi tagjának munkáját, akik kizárólag erőszakra tanították a lényt. Megtanították Zacet arra, hogyan különböztesse meg a jót és a rosszat, megmutatták neki, hogy mit jelent az önzetlenség és a nagylelkűség. Erőfeszítéseiket siker koronázta. Zac szomorú lett, amikor az egyik kutató keze megsérült, vagy amikor megöltek egy kísérleti patkányt a laborban. Végül nem voltak képesek tovább elviselni a kegyetlen kísérleteket, amelyeknek a többi alkimista alávetette Zacet.\nEgy este, amikor Zaunban a fejlődés napi megemlékezést tartották, az egész labor üresen állt. A két tudós átszivattyúzta Zacet egy kerekes szennyvíztartályba, és Zaun egy távoli részére vitték. Amikor kiderült, hogy mit tettek, Takeda báró katonái a nyomukba eredtek. De mivel Zaun meglehetősen nagy, a kutatók el tudtak rejtőzni üldözőik elől. Vissza akarták adni Zac szabadságát, de ő nem akart elválni tőlük, mert a családjának tekintette őket. Addig csak ők voltak kedvesek hozzá, és még többet szeretett volna tanulni tőlük. Az alkimisták nagyon örültek ennek, mert Zac kedves volt a szívüknek, és fiukként tekintettek rá.\nHogy elrejtőzzenek Takeda emberei elől, megváltoztatták a nevüket és a külsejüket, és a csatornarendszer egy félreeső részére költöztek, távol a kutató tekintetektől. Zac megtanulta utánozni a hangjukat, úgy alakítva át masszaszerű testét, hogy képes legyen hangokat képezni. Évekig a fogadott szüleivel élt, és ha kellett, a csatorna vízében vagy sziklák repedéseiben bújt el. „Szülei” meséltek neki az őt körülvevő világról, amelyben sok szép és csodálatos dolog is van. Megmutatták neki a Napkapuk felett a holdfelkeltét, a zauni kereskedőnegyed festett üvegtetején táncoló szivárványos fényeket és a városközpont nyüzsgő szépségét. Azt is elmagyarázták, hogy a világ néha kegyetlen és durva, így Zac megtudta, hogy néhány ember kegyetlen és rosszindulatú, gyűlölködő és előítéletes. Zac nem szerette az ilyen viselkedést, és segített a szüleinek, ahol csak tudott. Ők a körülöttük élőket segítették tudásukkal, anélkül, hogy ezzel túl nagy figyelmet vonnának magukra.\nKezelték a betegeket, kijavították az elromlott gépeket, és a vegyészként szerzett tudásukat próbálták jó célra fordítani. Ezek voltak Zac legszebb évei, és kedvére csatangolhatott Zaunban annak számtalan vezetékén és ezernyi sziklarepedésén keresztül. Bár Zac értelmes lény volt, ha egyszerre túl sok inger érte, akkor hajlamos volt a környezetét uraló érzelmet utánozni, függetlenül attól, hogy az negatív vagy pozitív volt. Gyakran nem tudta megállni, hogy megvédje az elnyomottakat a felettük zsarnokoskodó banditáktól, és hamarosan elkezdtek terjedni a róla szóló pletykák Zaunban. Bár a legtöbb történet arról szólt, hogy Zac mások segítségére sietett, egyesek jelentős pusztítást is tulajdonítottak neki: gyárak lerombolását vagy a csatornarendszer környékén nyíló szakadékokat.\nIdővel a pletykák eljutottak Saito Takeda fülébe is, és implantátumos banditákat küldött, hogy szerezzék vissza a lényt, amit saját tulajdonának tekintett. Alkimistái ugyanis sikertelenül próbálták megismételni a Zac születéséhez vezető folyamatot a tartályban maradt néhány csepp alapján. Takeda vissza akarta szerezni a lényt, és implantátumos verőemberei körülvették Zac szüleinek házát, majd támadásba lendültek. Ők keményen küzdöttek, vegyész-kutatóként számos eszközük volt a védekezésre, de végül legyűrték őket, és mindkettejüket megölték Takeda határozott utasítása ellenére, hogy élve fogják el őket.\nZac épp földalatti ereket járt be messze Zaun alatt, de érezte, hogy szülei bajban vannak, és a vezetékeken keresztül a segítségükre sietett. Túl későn érkezett, és olyan düh fogta el a holttestük láttán, amilyet a báró emberei még sosem tapasztaltak. Zac vadul nekik támadt, kiszámíthatatlanul nyújtva ki végtagjait, és pusztító csapásokat mért rájuk. A düh és a bánat elvette az eszét, több tucat közeli házat lerombolt, és mire a tombolása véget ért, az összes implantátumos bandita meghalt.\nAmikor a harc okozta felfokozott érzelmei elültek, Zacet bűntudat kerítette hatalmába a lerombolt otthonok miatt. Megfogadta, hogy folytatni fogja a szülei által megkezdett munkát, és a gyengéket fogja segíteni. Segített újjáépíteni az elpusztított házakat, majd amint ezzel elkészült, eltűnt Zaun hatalmas vezetékrendszerében.\nZac ma egyedül él a Zaunt behálózó alagutakban és barlangokban, ahol a városlakók érzelmeiből táplálkozik. Bár ez érzelmi gazdagságot biztosít számára, esetenként el is szomorítja, mert a városban lévő jót és rosszat is magába szívja. Afféle városi legendává vált Zaun lakói között, egy titokzatos figurává, aki néha előbújik egy szikla repedéséből vagy egy törött vezetékből. Legtöbbször a rászorulókon segít, de amikor az egész városra rossz hangulat ül, Zac megjelenése bajt hoz."
    },
    "Zed": {
        "name": "Zed",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/db24370ba8674557039c865f6ce0d92128881326-1215x717.jpg?accountingTag=LoL",
        "champ_url": "https://universe.leagueoflegends.com/hu_HU/champion/zed/",
        "lore": "Ionia harmonikus leple alatt rejtőznek a hátrahagyottak meséi. Zed története kisfiúként, a kinkou rend otthonának hideg lépcsőin kezdődött.\nMaga Kusho nagymester fogadta be az árva Zedet, aki otthonra lelt a templom ősi falai közt. Arra tette fel az életét, hogy elsajátítsa a kinkouk spirituális tanait, társait pedig a harcban és a tanulmányaiban is gyorsan lekörözte. Mégis úgy érezte, hogy van valaki, akinek nem tud kilépni az árnyékából; ő volt Shen, a mester fia. Zed szenvedélyes habitusa minden elsajátított technikában megmutatkozott, de hiányzott belőle Shen érzelmi egyensúlya. Ennek ellenére a két tanítvány kapcsolata szinte testvérivé vált.\nAmikor eljött az idő, mesterükkel együtt eredtek a hírhedt Aranydémon nyomába. Amikor végre sikerült elfogniuk a félelmetes „szörnyeteget”, kiderült, hogy egy egyszerű férfiről van szó, akit Khada Jhinnek hívtak. A fiatal Zed kivont pengékkel indult meg felé, ám Kusho mester megállította őt, és úgy döntött, inkább tömlöcbe záratja Jhint.\nA templomba visszatérve Zed szíve szinte lángolt a csalódottságtól, és egyre kevésbé jeleskedett a tanulmányaiban. Jhin hátborzongató gyilkosságainak emléke kísértette, az Ionia és a noxusi birodalmi erők közti feszültségek pedig csak tovább fokozták kiábrándultságát. Míg Shen jó úton haladt afelé, hogy elérje apjának szenvtelenségét, Zed nem akarta hagyni, hogy holmi egyensúly illúziója a gonoszok méltó büntetésének útjába álljon.\nA templom katakombáinak mélyét járva egy díszes, fekete dobozra akadt. Belenézett, bár tudta, hogy ezt csak a rend mesterei tehetnék meg.\nZed elméjét árnyak burkolták be, keserűségét a gyengék iránti megvetéssel táplálták tovább, és bogarat ültettek a fülébe egy ősi, sötét mágikus erővel kapcsolatban.\nA templom fényébe visszatérve Kusho nagymesterrel találta szemben magát. Zed követelte, hogy a kinkouk minden lehetséges eszközzel vágjanak vissza a noxusi megszállóknak. Amikor Kusho ezt visszautasította, Zed hátat fordított a rendnek, amely felnevelte őt.\nA kinkou tanok korlátaitól megszabadulva követőket toborzott maga köré a Noxus ellen vívott harchoz. Mindenkit könyörtelenül halálra ítélt, aki fenyegetést jelentett a hazájára, vagy tétlenkedett a haza védelmében, többek között olyan őslakos vastayákat is, akiknek hűsége megingott. Zed arra biztatta követőit, hogy adják át magukat a háború szenvedélyének, ám eközben hamar rá kellett jönnie, hogy a fekete doboz nélkül saját képességei soha nem lesznek elegendőek céljai eléréséhez.\nÖsszegyűjtötte hát tanítványait, és visszatért a kinkou rend templomába, ahol találkozott Kushóval. Az idős ember Zed lábai elé helyezte fegyvereit, és arra kérte egykori tanítványát, hogy az árnyak helyett válassza az egyensúly útját.\nNéhány perccel később Zed megjelent a templom lépcsőjén. Egyik kezében a dobozt, másik kezében vértől csöpögő pengéjét tartotta.\nA döbbenettől dermedt kinkouk tömegesen estek el Zed harcosainak keze által. Zed elfoglalta a templomot, megalapította az Árnyak rendjét, és elindította tanítványait a sötétség útján. Árnytetoválásokkal díszítették a testüket, és megtanulták, hogyan használhatják árnyakból készült másaikat a harcban.\nZed kihasználta a Noxus ellen folyó háborút, és az ioniaiak szenvedését. Az Epool-folyó mentén történt mészárlás során talált rá Kaynre, a noxusi gyermekkatonára, akinek egyetlen fegyvere egy földműves sarlója volt. Zed felismerte a fiúban rejlő lehetőséget, és személyes tanítványává fogadta. Fiatal növendékében a sajátjához hasonló színtiszta eltökéltséget fedezett fel. Zed szemében Kayn az Árnyak rendjének jövőjét jelentette.\nBár nem kötött békét Shennel és a kinkou rend megmaradt, a tartományokban szétszóródott tagjaival, a háború után nagy nehezen egyezségre jutott velük. Zed tisztában volt azzal, hogy a tetteit nem lehet meg nem történtté tenni.\nAz évek során nyilvánvalóvá vált, hogy az Első hon egyensúlya talán örökre felborult. Zed számára a lelki harmónia egyáltalán nem fontos, de bármit megtesz Ionia győzelméért."
    },
    "Zeri": {
        "name": "Zeri",
        "region": "Zaun",
        "image_url": "https://cmsassets.rgpub.io/sanity/images/dsfx7636/universe/316a7a9cb13ca9f24238b10722bcdf0e134dabab-1920x1080.jpg?accountingTag=LoL",
        "champ_url": "https://universe.leagueoflegends.com/hu_HU/champion/zeri/",
        "lore": "Zeri népes munkásosztálybeli családban nőtt fel, ahol melegség, szeretet és csupa akaratos ember vette körül. Hozzá voltak szokva a nehézségekhez, mivel a halál mindennapos vendég volt Zaunban. A közösség mégis erőt adott nekik.\nZeri születésétől kezdve különleges kapcsolatban állt az elektromossággal. Minden nevetés egy szikra volt, minden fájdalmas kiáltás egy sokk. A mágia nem számított ritkaságnak Zaunban, Zeri elektromos ereje azonban egyedi volt. Hatásfoka az érzelmei hevességének megfelelően változott, hol eltompult, hol vad, tüzes energiává fokozódott. Tizenéves korára mindenki tudta a környéken, hogy ha áramkimaradás van, akkor azt nagy valószínűséggel ő okozta. A zauni élet maga a gyönyörű káosz, ahogy a nagymamája mondogatta, és ez túlságosan is igaz volt Zerire.\nNem mindenki találta szórakoztatónak különleges természetét. A családja és barátai számára Zeri egy imádnivaló katasztrófa volt. Mások számára egyszerűen csak… katasztrófa. Amikor néha elragadták az indulatok, és egy kóbor áramlöket felrobbantott egy vagy két (vagy tucatnyi) utcai lámpát, Zeri úgy érezte, mintha egy villanásnyit látott volna valakiből (vagy valamiből), de sosem tisztult ki számára a kép. Azt kívánta, bárcsak jobban tudná kontrollálni az erejét. Az elszántsága megvolt hozzá, de a türelme mindig hamar elfogyott.\nMégis, minden szikra újabb lehetőség volt számára.\nEgy éjszaka, amikor Zeri a Magasföldszint piacain sétált, megremegett a talaj egy közeli alagútfúrás miatt, és a remegés hamarosan pusztító rengéssé fokozódott. Zeri habozás nélkül cikázni kezdett az összedőlt épületek között, hogy kiszabadítsa a bent ragadt áldozatokat. Miközben minden összeomlott körülötte, Zeri viharosan gyorssá vált. Tudta, hogy a vegyszerbárók bányákat alakítottak ki a közelben, miután állítólag a hextechnél is erősebb erőforrásra találtak, de egy szót sem ejtettek arról, hogy a szabályozatlan ásás milyen kockázattal jár.\nMinél gyorsabban mozgott Zeri, annál jobban feltöltődött. Élvezte a kihívást, és rájött, hogy mi mindenre képes, és milyen fontos számára a közösség, amelyben él… még ha a bárók nem is törődtek vele.\nMiután elült a por, a túlélők köszönetet mondtak Zerinek. De Zeri, amellett, hogy megkönnyebbült, dühös volt. Tudta, hogy több életet is megmenthetett volna, ha jobban tudja kontrollálni az erejét.\nAzt is tudta, hogy hőstettével felhívta magára a bárók figyelmét. Tisztában volt bele, hogy habozás nélkül gyilkoltak volna azért, hogy megszerezzék őt, és nem akart másokat veszélybe sodorni. Már eddig is elég bajt okozott. Ezért Zeri átkutatta a bányászbaleset után maradt romokat, és ezekből egy mellényt készített magának, amellyel kontrollálni tudta elektromos erejét, és a bárók árgus tekintetét is elkerülhette. Így végre az adottságát kézben tartva segíteni tudott a rászorulókon.\nA romos utcákat járva Zeri csupa megtört arcot látott. A családok próbálták újjáépíteni otthonukat, Zeri pedig annyit segített, amennyit különleges ereje használata nélkül csak tudott. De minél több embernek segített, annál több szenvedést látott. A munkások nem tudták beindítani a generátorokat. A szülők nem működő tűzhelyen próbáltak vacsorát készíteni. Ezekért az emberekért senki sem állt ki, különösen nem olyasvalaki, akinek az övéhez hasonló adottságai voltak. Tudta, hogy a kerülete (és a többi hozzá hasonló városrész) soha nem lesz biztonságos, amíg minden ugyanígy folytatódik. A bárók értéktelen tárgyaknak, fogyóeszköznek tartották őket.\nZeri rájött, mi a teendő. Nem szabad megvárni, amíg újabb „baleset” történik. Szembe kellett szállnia a bárókkal.\nZeri egyszemélyes hadsereggé vált, aki alapjaiban rengette meg Zaunt. Híre ment, hogy egy „villám” kezdte el pusztítani a vegyszerbárók érdekeltségeit, amely olyan gyors, hogy emberi szemmel nem látható. A veszteségeiken feldühödött bárók tőlük szokatlan módon szövetséget kötöttek, és egyesített erőikkel elkezdték visszaverni Zeri támadásait. A megváltozott helyzethez még gyorsabb csapásokkal próbált alkalmazkodni, de a bárók korlátlan erőforrásaival szemben nem bizonyult elegendőnek az ereje.\nSérülten és legyengülten tért haza. A bárók összefogtak. Ő pedig egyedül volt.\nZeri arra számított, hogy otthon csalódottan fogadják majd a visszatérését. Ehelyett azt látta, hogy a családja, a barátai és számára teljesen ismeretlen emberek is készen álltak szembeszállni az elnyomóikkal. Ezek az emberek a házaik újjáépítésekor rátaláltak korábban elveszett bátorságukra. Zeri még sosem érzett ilyen lelkesedést, amelyet ő ébresztett a környék lakóiban. Ő volt a szikra, amely meggyújtotta a tüzet.\nÉs többé nem volt egyedül. Zeri édesanyja a szomszédok segítségével készített neki egy puskát, az alapanyagokat pedig azok adták, akikért a lány harcolt: a Magasföldszint népe. A lőszer maga Zeri ereje volt, és a fegyver csöve, amely vezette az áramot, felerősítette a kezéből kiáramló energiát. A mellénnyel együtt így szinte tökéletesen kontrollálni tudta az erejét, és pontos (na jó, viszonylag pontos) villámokat tudott szórni a kiválasztott célpontra. Zeri szeretettel nézett végig családján és szomszédain. Attól félt, hogy elveszíti őket, amiért szembeszállt a bárókkal, de miután kiállt értük, ők is kiálltak érte.\nKözössége támogatásával Zeri a védteleneket védelmezi. Zaun közel sem tökéletes, és Zeri sem az, de néha egyetlen szikra is képes megváltoztatni a világot."
    },
    "Ziggs": {
        "name": "Ziggs",
        "region": "Zaun",
        "image_url": "https://cmsassets.rgpub.io/sanity/images/dsfx7636/universe/9bb7865270e3193e631619fb53d6287d2d341b35-1215x717.jpg?accountingTag=LoL",
        "champ_url": "https://universe.leagueoflegends.com/hu_HU/champion/ziggs/",
        "lore": "Ziggs született bütykölő volt, de kaotikus, hiperaktív természetével kilógott a yordle tudósok sorából. Mindig is arra vágyott, hogy Heimerdingerhez hasonlóan ő is elismert feltaláló legyen. Mániákus eltökéltséggel vetette bele magát számos, sikerrel kecsegtető projektbe az új felfedezések reményében, és ettől a robbanóanyagokhoz kapcsolódó kudarcai sem tudták eltántorítani. Ziggs kísérleteinek híre eljutott a híres piltoveri Yordle Akadémiára, és annak elismert professzorai meghívták őt, hogy mutassa be képességeit. Azonban a biztonsági intézkedések terén Ziggsre oly jellemző hanyagság miatt a bemutató idejekorán véget ért, amikor a bemutatott hextech motor túlmelegedett, és hatalmas lyukat ütött az Akadémia falán. A professzorok leporolták magukat, majd komoran kitessékelték Ziggst. A lesújtott Ziggs felkészült rá, hogy megszégyenülten visszatérjen Bandlevárosba. Azonban még mielőtt útnak indult, zauni ügynökök egy csoportja hatolt be az Akadémiára, és elrabolták a professzorokat. A piltoveri hadsereg egy zauni börtönig követte a foglyok nyomát, ám fegyvereik kevésnek bizonyultak a megerősített falak lerombolásához. Ziggs elhatározta, hogy megoldja a helyzetet, és elkezdett egy újfajta fegyverzettel kísérletezni. Rájött, hogy ösztönös rombolási képességei most a hasznára válhatnak a foglyul ejtett yordle professzorok kiszabadításában.\nZiggs hamarosan számos nagy erejű bombát fejlesztett ki, amelyeket szeretete jeléül csak „hexplozívoknak” becézett. Tesztelésre kész új találmányaival Zaunba utazott, és beosont a börtön területére. Kilőtt egy hatalmas bombát a börtönre, és vidáman figyelte, ahogy a robbanás áttörte a megerősített falakat. Miután a füst eloszlott, Ziggs megrohamozta a létesítményt, és az őröket bombaesővel elüldözte. A cellához rohant, lerobbantotta az ajtót a zsanérjairól, majd kiszabadította a yordle foglyokat. A megszégyenített professzorok az Akadémiára visszatérve Ziggs munkáját egy tiszteletbeli címmel jutalmazták: ő lett a Rombolás dékánja. A végül elismerésben részesülő Ziggs elfogadta a javaslatot, alig várva, hogy kifogyhatatlan számú hexplozívját próbára tehesse Valoran vidékein."
    },
    "Zilean": {
        "name": "Zilean",
        "region": "Runaterra",
        "image_url": "https://cmsassets.rgpub.io/sanity/images/dsfx7636/universe/ed34d635dda272fbcfcba29ce3cea255c22fa8f1-1215x717.jpg?accountingTag=LoL",
        "champ_url": "https://universe.leagueoflegends.com/hu_HU/champion/zilean/",
        "lore": "Ikáthia a legelhagyatottabb és legelátkozottabb vidék mind közül, de ez nem volt mindig így. Egykor gazdag és sokszínű civilizációnak adott otthont, amelyet a jóságos Axamuk, az utolsó máguskirály irányított. Amikor a shurimai birodalom terjeszkedni kezdett a kontinensen, Axamuk hiába szólalt fel többször a békés együttélés érdekében, hangja süket fülekre talált, seregeit pedig elpusztították a Felemelkedettek hadseregének harcos istenei.\nNoha a vereség porig alázta Ikáthiát, sokan úgy látták, együttműködéssel még előnyt kovácsolhatnak a helyzetükből. Egy autonóm szatrapia kialakításában egyeztek meg, a hatalomátvétel felügyeletére pedig létrehoztak egy kiváló mágusokból, filozófusokból és törvényhozókból álló kormányzótanácsot.\nMár majdnem kilenc évszázada állt Ikáthia a birodalom uralma alatt, amikor egy Zilean nevű fiatalember csatlakozott a tanácshoz. Zilean egy, a fizikai valóságot hihetetlen mélységében átlátó elemi mágus volt, akit a kor legnagyobb elméi tanítottak – az ixtali Yuntól kezdve Faraj asztromantáiig számtalan mester.\nVolt az anyagi világnak egy dimenziója, amelyet kevesen ismertek ki igazán a történelem során, és amelynek Zilean eltökélten igyekezett kitanulni az irányítását.\nEz a dimenzió az idő volt.\nAz idő – az egyetlen elkerülhetetlen állandó. Az idő múlása a hatalmas harcos isteneket sem kímélte, még ha mindenek felett tisztelték is őket a shurimai kultúrában.\nAhogy a politikai berendezkedés része lett, Zilean kezdte felismerni az ikáthiaiak között lappangó elégedetlenkedést. Bár a birodalom számos hősies vezetőjét és forradalmi gondolkodóját Ikáthia adta, soha senkit nem találtak méltónak a Felemelkedésre. A tanács újra meg újra petíciókat küldött messze földre a császárnak, de az minden magyarázat nélkül megtagadta a Napkorongot tőlük. Bármennyire odaadók voltak, úgy tűnt, sosem fogják őket egyenrangúnak tekinteni.\nZileanban is egyre erősödtek az ellenérzések, de a társai előtt még ódzkodott volna nyíltan beszélni kiválási terveiről. Tetőtől talpig hazafi volt, de a Felemelkedettek seregével szemben minden lázadás csak pusztulást hozhatott a népének. Diplomáciai megoldást keresve a szomszédos Kahleekbe, Kaldugába és Ixtalba utazott követként. Élete során számos szövetségest szerzett, akiket most könyörögve kérlelt, hogy álljanak Ikáthia mellé.\nA válasz minden esetben ugyanaz volt. Nem fordulnak szembe Shurimával. Ha Zilean népe erre szánja magát, egyedül kell megtennie.\nHazatérve megdöbbenve tapasztalta, hogy a tanács úgy döntött, megkoronáz egy új máguskirályt. A boldogságtól szinte kifulladva mesélték Zileannek, hogy felfedeztek egy ősi és tiltott erőt, amely gyakorlatilag garantálja nekik Ikáthia győzelmét.\nAz Üresség hatalmáról beszéltek.\nAhogy ezeket a tanult, bölcs ikáthiaiakat nézte, csak őrületet látott a tekintetükben. Bármennyire is szörnyű volt a gondolat, Zilean inkább veszni hagyta volna a hazája forradalmát, minthogy elszabaduljon ez a szörnyűséges rettenet.\nLegsötétebb félelmei igaznak bizonyultak. Az Üresség, amint elszabadult a csatában, átvette a hatalmat az irányításával próbálkozó mágusok fölött, és ezzel Ikáthia sorsa megpecsételődött.\nAhogy Zilean próbált elmenekülni a városból, a föld megremegett. Épületek dőltek össze. Ezután olyan rettenetes dolgok törtek elő a mélyből, amelyeknek nincs helyük ezen a világon.\nA város csapdába esett. Ártatlanok százezreire várt biztos halál. Zilean kétségbeesésében akit csak tudott, beterelt a tornya menedékébe, és véghez vitte a lehetetlent.\nAz egész építményt kiragadta az időből.\nZilean erejét vesztve a hideg kőpadlóra roskadt, és csak nézte a dermedt alakokat maga körül. Sikerült megállítania az Ürességet, de csak a falakon belül – kívül, ahol egykor Ikáthia tündökölt, most csak a semmi gomolygott.\nZilean évtizedeken át próbálta megérteni az idő és a kauzalitás rejtélyeit, de úgy tűnt, csak ő tud szabadon közlekedni a véletlenül létrehozott anomália határain belül. Igaz, ami igaz, megmentette ezeket az embereket. Arról azonban fogalma sem volt, hogyan fordíthatná vissza varázslatát. Mély meditációk és saját tervezésű ezoterikus eszközök segítségével lassan kiismerte a múltnak és jelennek az aktuális pillanathoz vezető húrjait, fokozatosan megtanulta, hogyan haladhat ezek mentén előre és vissza. Egy olyan jövőt kutatott, ahol az erőfeszítései már sikerrel jártak...\nOtt találta meg a valódi fenyegetést: a mindenség végét. A Runaterrára váró végső elmúlást.\nZilean mostanra lényegében mindenhol és mindig létezik. De hiába, ha túlságosan is tudatában van annak, milyen következményekkel járhat a változás előidézése a világban, és ezzel más, kiszámíthatatlan végzetek beindítása – ezek gyakran ellentmondásokba, és szinte mindig veszélyes helyzetekbe torkollanak. Talán ha megtalálná saját népe megmentésének módját, a nagyobb katasztrófát is elkerülhetné.\nA kérdés csupán az, mit hajlandó feláldozni mindezért?"
    },
    "Zoe": {
        "name": "Zoe",
        "region": "Targon",
        "image_url": "https://cmsassets.rgpub.io/sanity/images/dsfx7636/universe/6e574007f48ff528ad0f58e0bdd7c7e465c6be2e-1920x1135.jpg?accountingTag=LoL",
        "champ_url": "https://universe.leagueoflegends.com/hu_HU/champion/zoe/",
        "lore": "Targoni szelleméhez illő módon Zoe nem hagyományos módon keltette fel az égi birodalom figyelmét. Nem aratott győzelmet elsöprő túlerővel szemben, nem áldozta fel magát egy nemes célért, és nem mászta meg a Targon-hegyet, hogy ráleljen az igazságra. Zoe egyszerű lány volt, akit látszólag véletlenszerűen választottak ki a rakkorok közül.\nTanítói szerint Zoe nagy képzelőerővel megáldott gyermek volt, de ugyanakkor akaratos és lusta, mindig elkalandozott a figyelme, és állandóan a csínytevésen járt az esze. Egy nap épp felfüggesztette a szent szövegek tanulmányozását, hogy valami „kevésbé unalmas” elfoglaltság után nézzen, amikor észrevette őt az Alkony szelleme.\nFigyelte, ahogy a fiatal lány játékosan gúnyolja a tanító papok ingerült kiáltásait, akik üldözték a falun át. Végül egy órányi hajsza után sarokba szorították egy szakadék szélén. Mielőtt tanárai elcsíphették volna Zoét, a Szellem hat tárgyat varázsolt a lány elé: egy zsák aranyat, egy kardot, egy kitöltött munkafüzetet, egy imaszőnyeget, egy selyemkötelet és egy játéklabdát. Ezek közül öt segített volna a menekülésben vagy a helyzet megoldásában.\nZoe mégis a hatodikat választotta.\nNem törődött a meneküléssel vagy a megbocsátással, hanem fogta a játéklabdát, és egy közeli ház falának rúgta, majd kacagva figyelte, ahogy az a komor papok között pattog.\nA Szellem az előző gazdatest óta, aki beharangozta a Nagy Darkinháború végét, nem látott ilyen vidámságot és veszéllyel szembeni tiszteletlenséget. Kedvére volt Zoe gondtalan vidámsága, ezért nyitott egy átjárót a Targon-hegy csúcsára, lehetőséget kínálva a lánynak, hogy meglássa az univerzumot. Zoe háttal vetette bele magát az átjáróba, ahol azonnal egybeforrt a Szellemmel. Mielőtt eltűnt volna, még kiöltötte nyelvét döbbent tanítóira.\nEz a felemelkedéstörténet egyedi volt, mi több Targon mítoszaiban és legendáiban sosem volt korábban ilyenre példa. Zoe mégsem törődött azzal, hogy a Szellemekre vonatkozó szabály miért változott meg csak miatta. Egyáltalán nem foglalkozott a szabályokkal. Ehelyett bejárta a halandó világ peremén lévő dimenziókat, ahol olyan erőkkel játszadozott, amelyek létezéséről csak kevesen tudtak.\nEközben Zoe számára alig egy év telt el, de mire visszatért, Runaterrában évszázadok peregtek le. Gyermeki érdeklődéssel figyelte, miről maradt le, amíg távol volt. Szerencsére a gondolataival át tudott hatolni az idő folyamain. Szemtanúja volt többek között a „nagy páncélú goromba”, Mordekaiser felemelkedésének és bukásának, az Áldott-szigetek elpusztításának a „rémisztő szellembuli” keretében, a „csillogó sziklákért vívott háború” katasztrófáinak és egy új, morcos népcsoport születésének az „unalmas erdő” mellett.\nEgy dolog nyilvánvalóvá vált Zoe számára: nincs egyedül. A halandók világát más Szellemek is járták – több, mint valaha. Még több lehetséges barát! De a többi szellem újra meg újra félresöpörte Zoét. Úgy tűnt, nagyon el vannak foglalva azzal, amit a világok közötti területeken csinálnak, bármi is legyen az. Zoe a kíváncsiságtól hajtva elutazott a csillagokhoz, ahol találkozott a nagy kozmikus sárkánnyal, Aurelion Sollal.\nAnnak ellenére, hogy a sárkány lenézte őt, ahogyan a fajtája minden tagját, Zoe időről-időre visszatért hozzá, hogy kiderítse, mi bántja. A sárkány fellengzős, önmagát dicsőítő monológjaiból megtudta, hogy Zoe szellem barátja megalázta őt, és egy megátkozott tárggyal koronázta meg, amely elszívja az erejét.\nZoe megsajnálta ezt a szegény „űrkutyust”, és megesküdött, hogy minden tőle telhetőt megtesz, hogy megvédje. Aurelion Sol pedig megígérte, hogy nem fogja elpusztítani Zoét, amikor végre bosszút áll.\nSenki sem tudja, hogy Zoe furcsa barátsága a csillagkováccsal múló szeszély, birtoklási vágy, vagy csak azért csinálja, mert a zavarkeltés a lételeme.\nA targon-hegyi tudósok és misztikusok számára egy Szellem felemelkedése általában örömteli esemény, de Zoe kiszámíthatatlansága bizonytalansággal tölti el őket, mivel még Zoe saját maga sem tudja, hogy a jelenléte mit hoz majd. Az az egy dolog biztos, hogy Runaterra jelentős átalakulás küszöbén áll, amelyet azonban káosz, pusztítás és vér kísérhet."
    },
    "Zyra": {
        "name": "Zyra",
        "region": "Ixtal",
        "image_url": "https://cmsassets.rgpub.io/sanity/images/dsfx7636/universe/35938ca5eed918f72a683ee4ce8fce265cdf2a53-1215x717.jpg?accountingTag=LoL",
        "champ_url": "https://universe.leagueoflegends.com/hu_HU/champion/zyra/",
        "lore": ""
    }
}