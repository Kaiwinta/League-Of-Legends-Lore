{
    "Aatrox": {
        "name": "Aatrox",
        "region": "Runeterra",
        "image_url": "https://cmsassets.rgpub.io/sanity/images/dsfx7636/universe/da41f44e7ab5b24f336e8c6198e04fdb13ee5554-1920x1080.jpg?accountingTag=LoL",
        "champ_url": "https://universe.leagueoflegends.com/it_IT/champion/aatrox/",
        "lore": "Molte leggende parlano della lama dei Darkin, dipingendolo a volte come dio, altre come demone... ma pochi conoscono il suo vero nome, o la storia della sua caduta.\nAnticamente, molto prima che le sabbie del deserto inghiottissero l'impero, un possente campione di Shurima fu posto innanzi al Disco solare per divenire l'araldo di un ideale celeste, ormai oggi dimenticato. Rinato come Asceso, le sue ali erano la luce dorata dell'alba, e la sua armatura risplendeva come una costellazione di speranza da oltre il grande velo.\nIl suo nome era Aatrox. Era l'avanguardia di ogni nobile conflitto. La sua condotta era così pura che gli altri dei guerrieri erano sempre al suo fianco, e diecimila mortali di Shurima marciavano dietro di lui. Quando Setaka, la regina guerriera degli Ascesi, chiese il suo aiuto contro la ribellione di Icathia, Aatrox rispose alla chiamata senza esitazione.\nMa nessuno aveva previsto la portata degli orrori che i ribelli avrebbero scatenato: il Vuoto travolse presto i suoi padroni, e iniziò ad annientare ogni forma di vita incontrata.\nDopo molti anni di sanguinose battaglie, Aatrox e i suoi compagni riuscirono finalmente ad arrestare la malefica avanzata del Vuoto, e a sigillare le fratture più grandi. Ma gli Ascesi superstiti, gli autoproclamati Figli del sole, erano stati cambiati per sempre da ciò che avevano visto. Shurima aveva trionfato, ma in questa vittoria tutti avevano perso qualcosa... perfino il nobile Aatrox.\nE con il tempo anche Shurima cadde, com'è il destino di tutti gli imperi.\nSenza un re da difendere, e senza la minaccia del Vuoto a metterli alla prova, Aatrox e i Figli del sole iniziarono a combattere tra loro, e questo sfociò in una guerra per le rovine del loro mondo. I mortali in fuga dal conflitto impararono a chiamarli con un nuovo, terribile nome: i darkin.\nTemendo che questi Ascesi caduti fossero pericolosi per la sopravvivenza di Runeterra quanto lo erano state le incursioni del Vuoto, intervennero i targoniani. Si dice che l'Incarnazione del Crepuscolo diede ai mortali la conoscenza necessaria a intrappolare i darkin, e che la rinata Incarnazione della Guerra li unì nella lotta. Sprezzante di ogni nemico, Aatrox e i suoi eserciti erano pronti, e capì solo troppo tardi di essere stato ingannato. Una forza più potente di diecimila soli morti lo risucchiò nella spada che aveva portato con sé in innumerevoli battaglie, legando per sempre ad essa la sua essenza immortale.\nL'arma divenne una prigione che sigillò la sua coscienza in un'oscurità eterna e soffocante, impedendogli persino di morire. Per secoli lottò contro questa infernale prigionia... finché qualche ignoto mortale fu così stolto da provare a brandire nuovamente la spada. Aatrox ne approfittò, soggiogando la volontà del mortale e facendogli assumere una forma simile alla sua originaria; ma questo processo consumò rapidamente la vita del nuovo corpo.\nNegli anni successivi Aatrox adescò molti altri ospiti, uomini e donne di vitalità o coraggio eccezionali. Sebbene in vita avesse una padronanza limitata di questo tipo di magia, imparò a prendere il controllo di un mortale nell'arco di un respiro, e in battaglia scoprì di poter banchettare con le sue vittime per diventare ancora più grande e forte.\nAatrox viaggiò alla disperata ricerca di un modo per tornare alla sua precedente forma da Asceso... ma l'enigma della lama si rivelò irrisolvibile, e col tempo capì che non se ne sarebbe mai liberato. La carne da lui crudelmente rubata e riplasmata iniziò a sembrargli un pallido simulacro della sua gloria passata, una gabbia solo di poco più grande della spada. Il suo cuore si riempì di disperazione e disgusto. I poteri celesti che un tempo Aatrox incarnava erano scomparsi dal mondo, anche nei suoi ricordi.\nFurioso per questa ingiustizia, trovò una soluzione che poteva nascere solo dalla disperazione di un prigioniero. Se non poteva distruggere la spada né liberarsi, allora avrebbe abbracciato l'oblio.\nOra Aatrox marcia verso questo spietato obiettivo, portando guerra e morte ovunque vada. Si aggrappa a una cieca speranza: se riuscirà a convogliare tutto il creato in un'apocalittica battaglia finale, in cui tutto, tutto verrà distrutto, allora forse anche lui e la spada cesseranno di esistere."
    },
    "Ahri": {
        "name": "Ahri",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/0619a0db80701ccb952027a51bcfea713ea9f75f-1215x717.jpg?accountingTag=LoL",
        "champ_url": "https://universe.leagueoflegends.com/it_IT/champion/ahri/",
        "lore": ""
    },
    "Akali": {
        "name": "Akali",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/40f31a2bd25a32f90183e28bf304ea2bf764d38c-1920x1080.jpg?accountingTag=LoL",
        "champ_url": "https://universe.leagueoflegends.com/it_IT/champion/akali/",
        "lore": "Ionia è sempre stata una terra di magia selvaggia, dove abitanti vivaci e potenti spiriti desiderano vivere in armonia… ma a volte questo pacifico equilibrio non è facile da ottenere. A volte va tenuto sotto controllo.\nI Kinkou si sono nominati custodi del sacro equilibrio di Ionia. I fedeli membri dell'ordine percorrono i regni materiali e spirituali, mediando i conflitti e, se necessario, intervenendo con la forza. Akali è nata tra di loro, figlia di Mayym Jhomen Tethi, rinomata come pugno dell'ombra. Mayym e il compagno Tahno crebbero la loro figlia nell'Ordine Kinkou, sotto la guida vigile del Grande Maestro Kusho, l'occhio del crepuscolo.\nOgni volta che i genitori partivano in missione, altri membri dell'ordine li sostituivano nell'occuparsi di Akali. Kennen, il cuore della tempesta, trascorse molte ore con la piccola, insegnandole l'uso degli shuriken ed enfatizzando agilità e velocità rispetto all'utilizzo della forza. Akali era una bambina precoce, che assorbiva tutto come una spugna. Fu chiaro a tutti che avrebbe seguito la strada dei suoi genitori: insieme a Shen, figlio e successore designato del Grande Maestro, avrebbe guidato una nuova generazione di protettori dell'equilibrio di Ionia.\nMa l'equilibrio può essere effimero. L'ordine si ritrovò un giorno diviso.\nUn membro ribelle di nome Zed tornò e si scontrò violentemente con Kusho, ordendo una sanguinosa congiura. Akali fuggì sulle montagne orientali con Mayym, Shen, Kennen e un gruppo di altri seguaci. Purtroppo Tahno non era con loro.\nZed era quasi riuscito a trasformare completamente il Kinkou nello spietato Ordine dell'Ombra. Ma, come nuovo occhio del crepuscolo, Shen voleva ricostruire ciò che era andato perduto. Vennero ripristinate le tre filosofie principali del Kinkou: la pura imparzialità dell'osservare le stelle, l'amministrazione della giustizia del seguire il sole, e l'eliminazione degli squilibri con il ristabilire l'ordine. Erano rimasti in pochi, ma addestravano i neofiti per ricreare l'ordine e aumentarne i numeri.\nQuando Akali compì quattordici anni, iniziò formalmente il suo addestramento Kinkou, decisa a succedere alla madre come nuovo pugno dell'ombra.\nEra una combattente prodigiosa e divenne esperta nel maneggio di kama e kunai: un falcetto e un pugnale da lancio. Sebbene non possedesse le abilità magiche di molti dei suoi compagni dimostrò a tutti di essere degna del titolo, permettendo con il tempo alla madre di fare un passo indietro e di occuparsi della guida dei neofiti più giovani.\nMa l'anima di Akali non trovava pace, e i suoi occhi erano aperti. Sebbene il Kinkou e l'Ordine dell'Ombra avessero trovato un difficile accordo alla luce dell'invasione noxiana di Ionia, vedeva che la sua patria continuava a soffrire. Si chiese se davvero stessero facendo tutto il possibile. Ristabilire l'ordine significava eliminare chi minacciava il sacro equilibrio... eppure Shen diceva sempre di trattenersi.\nLa stava limitando. Mantra e meditazioni potevano calmare il suo spirito, ma di certo non avrebbero sconfitto i suoi nemici. La sua precocità giovanile si tramutò in palese disobbedienza. Discusse con Shen, lo sfidò e affrontò i nemici di Ionia a modo suo.\nDi fronte all'intero ordine dichiarò l'impotenza del Kinkou, le cui chiacchiere su pazienza ed equilibrio spirituale servivano a ben poco. Gli abitanti di Ionia stavano morendo nel regno materiale, e quello sarebbe stato il regno che Akali avrebbe difeso. Era stata addestrata come assassina. Lo sarebbe stata davvero. Non aveva più bisogno dell'ordine.\nShen la lasciò andare senza opporsi, sapendo che Akali doveva percorrere quella strada da sola. Forse un giorno sarebbe tornata, ma la decisione sarebbe spettata a lei."
    },
    "Akshan": {
        "name": "Akshan",
        "region": "Shurima",
        "image_url": "https://cmsassets.rgpub.io/sanity/images/dsfx7636/universe/07c43e3534cea074a4dbcf273dfcf3220cfc40b7-1920x1080.jpg?accountingTag=LoL",
        "champ_url": "https://universe.leagueoflegends.com/it_IT/champion/akshan/",
        "lore": "Un vendicatore dei giusti sfreccia tra le ombre della Shurima orientale, dando la caccia a chi ha ferito il prossimo. La sua è una punizione rapida e certa, inferta con una curiosa arma che raddrizza i torti dei nemici.\nCresciuto nelle strade della città di Marwi, Akshan ha scoperto l'ingiustizia sin dall'infanzia. In un luogo dove i signori della guerra facevano il bello e il cattivo tempo, la gente sopravviveva abbassando la testa e restando sulle sue. Per quanto ci provasse, il giovane Akshan non riusciva a ignorare le ingiustizie e interveniva ogni volta che vedeva un'angheria. Per questo si fece molti nemici potenti, che un giorno lo ridussero in fin di vita a suon di botte.\nMa la fortuna era dalla sua parte. Un'anziana donna di nome Shadya lo trovò privo di sensi, fuori da casa sua. Anche se l'usanza marwiana era di non impicciarsi, accolse Akshan, che miracolosamente si riprese.\nMan mano che recuperava le forze, Akshan iniziava a capire che la sua salvatrice non era una donna qualunque. Shadya era un membro delle Sentinelle della Luce, un antico ordine nato per contrastare le Mietiture ed eliminare gli agenti della Nebbia Oscura. Lei vedeva in Akshan un giovane problematico, testardo e sprezzante, ma anche vulnerabile. Dopo qualche animata discussione sulle varie regole della sua dimora da Sentinella, Shadya scoprì i suoi tanti pregi. Aveva fegato e coscienza, una combinazione rara, a Marwi. Vedendo l'immenso potenziale del giovane, Shadya gli propose un accordo: gli avrebbe permesso di restare lì, al sicuro dai suoi tanti nemici, e lui in cambio si sarebbe dedicato all'ordine delle Sentinelle.\nShadya e Akshan legarono rapidamente e lei gli insegnò tutto ciò che sapeva sulla vita da Sentinelle. Akshan, il trasandato furfantello da strada, divenne Akshan, terrore dei malvagi. Le capacità di Akshan crescevano di giorno in giorno, ma Shadya era sempre più distante e inquieta.\nInfine, Shadya spiegò al suo allievo i motivi della sua preoccupazione: stava arrivando una Mietitura, la più grande mai vista al mondo, con un esercito di spettri e ghoul dalle Isole Ombra. La loro unica speranza per fermare il cataclisma erano le antiche armi delle Sentinelle, sepolte nelle cripte e nelle tombe di Shurima. Per salvare il mondo dalla rovina servivano quelle armi, e servivano in fretta.\nShadya scoprì con orrore che le antiche armi erano già state saccheggiate dai signori della guerra locali. Li implorò di cedere gli artefatti per la lotta contro l'inevitabile Mietitura, ma si rifiutarono perché volevano scoprire da soli il misterioso potere delle armi.\nIl tempo stringeva e Akshan e Shadya si videro costretti a farsi bastare ciò che avevano. Mentre esaminavano l'arsenale, Akshan scoprì una particolare arma nascosta nel forziere della base. Allarmata, Shadya gli tolse l'arma di mano e gli proibì di usarla. L'arma, nota come l'Assolutore, era incantata da un antico sortilegio che le aveva conferito un potere strano e inenarrabile: poteva togliere la vita a un assassino, restituendo la vita alla sua ultima vittima.\n\"Nessuno deve brandirla,\" disse Shadya. \"Certe questioni di vita o di morte vanno lasciate in mano al destino.\"\nMa Akshan era ancora insofferente verso le regole delle Sentinelle e aveva opinioni ancor più forti sul concetto di destino. Era una vita che vedeva la brava gente maltrattata, mentre i malvagi facevano impunemente ciò che volevano. Se il destino esisteva veramente, aveva bisogno di una mano, una mano che solo l'Assolutore poteva prestare.\nSempre più interessato all'arma, Akshan continuò a strappare informazioni a Shadya, fino a giungere a una scoperta sconvolgente: lei aveva usato l'arma per salvarlo, quando l'aveva trovato esanime in strada, tanti anni prima. Aveva ucciso il criminale che l'aveva ridotto in fin di vita, restituendogli così le forze. Si chiese: perché solo lui aveva meritato di essere rianimato dall'arma? C'erano sicuramente altre persone più degne.\nMentre Akshan si interrogava sulle antiquate regole del suo ordine, Shadya continuava a fare pressione ai signori della guerra, affinché restituissero le armi rubate. Le tensioni tra le due fazioni continuavano a crescere e un tragico giorno Akshan trovò Shadya per strada, proprio dove lei aveva trovato lui, morta assassinata.\nAkshan non ebbe dubbi. Apportò qualche modifica all'Assolutore e si avventurò nel deserto con l'arma proibita, affamato di vendetta. Non poteva sapere quale signore della guerra l'avesse uccisa, ma una cosa era certa: li avrebbe uccisi tutti, uno dopo l'altro, fino a che Shadya non sarebbe tornata su Runeterra."
    },
    "Alistar": {
        "name": "Alistar",
        "region": "Runeterra",
        "image_url": "https://cmsassets.rgpub.io/sanity/images/dsfx7636/universe/c80ba28d8903e2279bca02b0d3b0192b11dc0f96-1215x717.jpg?accountingTag=LoL",
        "champ_url": "https://universe.leagueoflegends.com/it_IT/champion/alistar/",
        "lore": "Molte civiltà hanno resistito a Noxus, ma nessuna a lungo come i clan dei monti della Grande Barriera. Pur avendo protetto per secoli le rotte commerciali per l'antica Zaun, questi feroci minotauri hanno evitato i conflitti di Valoran.\nIl nobile guerriero Alistar era rispettato in tutti i clan. Il suo ruggito, tra le vette, scoraggiava anche i più audaci invasori, e solo i più stolti osavano affrontarlo in battaglia. Ciò nonostante, nei dibattiti sollecitava sempre la sua gente affinché i minotauri forgiassero un legame più forte con altre razze mortali. Molti li vedevano come poco più che bestie, rovinando i potenziali rapporti ed escludendoli come reietti.\nPoi arrivò Noxus, con una proposta più invitante. L'emissaria, matriarca della casata Tewain, proclamò che l'impero avrebbe conquistato Basilik, una città sulla costa, a est. Giurò anche che non l'avrebbe fatto senza il supporto dei grandi clan delle montagne e chiese un incontro in territorio neutrale.\nMolti dei minotauri furono lieti di accettare l'offerta. Unirsi a Noxus sarebbe potuto essere un modo per ottenere il potere e il riconoscimento che volevano.\nAlistar era però scettico, visto che aveva spesso incontrato molti esploratori noxiani nel corso degli anni e conosceva quindi la loro natura astuta e doppiogiochista. Per questo motivo il suo clan mandò lui a incontrarsi con Tewain, insieme a cinquanta dei suoi guerrieri più forti, con l'intento di rifiutare l'alleanza. Gli altri clan avrebbero fatto quel che volevano, ma Alistar non avrebbe accettato di asservirsi a un qualche lontano \"gran generale\".\nSotto gli stendardi della tregua, lui e la sua stirpe furono traditi.\nI clan più grandi avevano già giurato fedeltà a Noxus e i loro rappresentanti avevano rinnegato Alistar non appena aveva reso nota la sua posizione. La battaglia fu rapida e sanguinosa e Alistar schiacciò tra le sua mani il cranio di Lady Tewain, ma presto si trovò in catene insieme ai guerrieri sopravvissuti, con i quali venne spedito nella lontana capitale noxiana con l'accusa di aver fomentato una ribellione.\nGli sfortunati minotauri si trovarono nelle arene dei gladiatori, come parte di un macabra celebrazione nota come \"Il Carnaio\".\nAlistar era basito dai cori assetati di sangue degli spettatori. Implorò i membri del suo clan di non combattere, per non dare ai noxiani il mostruoso sfoggio di violenza che bramavano...\nQuando la festa si concluse, ventuno giorni dopo, Alistar era l'ultimo membro sopravvissuto della tribù. Straziato dai sassi e dalla frutta marcia lanciata dal pubblico, trascinato nell'arena per affrontare gladiatore dopo gladiatore, fu spinto a lottare come una bestia... e a pensare come tale. Uccise e uccise, fino a macchiare di sangue il ricordo della sua terra.\nAlistar era ormai diventato l'ombra di se stesso, quando un giorno incontrò Ayelia, una serva al lavoro nelle arene. Caricò le sbarre della sua gabbia, aspettandosi che come tutti si spaventasse o lo schernisse, ma Ayelia non fece nessuna delle due cose.\nTornò tutti i giorni, parlandogli con rispetto e gentilezza, finché un giorno Alistar decise di rispondere. Anche la patria di Ayelia era stata conquistata da Noxus e, vedendo la sua sofferenza, si era convinta che sarebbero dovuti fuggire insieme da quell'odiosa città. Le bisbigliò i suoi piani attraverso le sbarre e per la prima volta in anni Alistar capì che poteva pensare alla sua casa senza tormentarsi sul modo in cui gli era stata strappata via.\nUna notte, Ayelia portò ad Alistar la chiave della sua cella. Aveva fatto molti sacrifici per preparare la fuga e lui giurò di ripagarla come meritava.\nCorsero fino al fiume, dove una chiatta li stava aspettando. Purtroppo, mentre salivano a bordo, degli agenti noxiani emersero dalle ombre. Alistar si lanciò in battaglia, accecato dalla rabbia, tanto da non sentire i numerosi richiami di Ayelia.\nQuando finì di uccidere gli assalitori, realizzò che la chiatta era partita senza di lui, con Ayelia a bordo. Decise quindi di fuggire a piedi verso sud. Cercò ovunque la serva, ma non trovò nessuna traccia. Era stata catturata? Uccisa? Non c'era nessun indizio.\nSettimane dopo, un golpe scosse le oscure fondamenta dell'impero e la fuga del minotauro fu dimenticata completamente.\nOra Alistar viaggia da solo, nel modo più pacifico e anonimo possibile, incoraggiando la resistenza nei territori controllati da Noxus e combattendo per i deboli e gli oppressi. Solo dopo aver liberato il suo cuore dalla vergogna, ripagando ogni crudeltà e ogni atto di gentilezza, Alistar potrà tornare sulle montagne e abbandonare la sua rabbia.\nE in ogni città che incontra, chiede di Ayelia."
    },
    "Ambessa": {
        "name": "Ambessa",
        "region": "Noxus",
        "image_url": "https://cmsassets.rgpub.io/sanity/images/dsfx7636/universe/fe4125e7d5135486c5bb6941641e53316fb90c59-1920x1080.jpg?accountingTag=LoL",
        "champ_url": "https://universe.leagueoflegends.com/it_IT/champion/ambessa/",
        "lore": "Non è un azzardo dire che Ambessa Medarda, nata in una delle più potenti famiglie della moderna Noxus, sia sempre stata destinata alla grandezza. Pur non appartenendo alle grandi casate nobili del passato, la sua stirpe aveva ottenuto rispetto e influenza senza pari in tutto l'impero fin dalla sua fondazione. Ambessa conobbe la violenza fin dalla più tenera età, assistendo agli scontri dei gladiatori che rischiavano la vita nelle arene in cerca di gloria. Nonostante fosse troppo giovane per provare sulla propria pelle il brivido della battaglia, studiava con attenzione ogni incontro e assimilava ogni mossa.\nAll'indomani della battaglia di Hildenard, suo padre le ordinò di recuperare le armi dei soldati caduti. Ambessa era solo una bambina, eppure quel giorno non distolse mai gli occhi dall'ecatombe che la circondava... e quando il sole morì, aveva ormai capito che la morte non era qualcosa da temere, ma da rispettare.\nIl sacrificio era un atto nobile. Un atto necessario per la grandezza.\nIl codice della famiglia Medarda, tramandato da generazioni sin dal tempo in cui non erano che commercianti lungo le coste di Shurima, conciliava le virtù della scaltra volpe del deserto e del temibile lupo delle leggende. Non fu quindi una sorpresa quando Ambessa scelse la vita militare, portando sempre con sé gli insegnamenti acquisiti in gioventù e rispettandone gli ideali: onore familiare e azione risoluta.\nEra una fiera figlia dei Medarda, una guerriera nata che presto sarebbe diventata generale di numerosi guerrieri, e chiaramente una delle preferite di suo nonno Menelik, il patriarca. Ma non era solo questo. Era anche donna, amante... e madre. Per soddisfare la sua fame di vita, Ambessa non si privò di nulla, ma nel momento in cui prese tra le braccia suo figlio Kino per la prima volta capì finalmente cosa significava dedicarsi incondizionatamente a qualcun altro.\nE con tale consapevolezza venne la possibilità di rimanere profondamente delusa. Per quanto lo amasse, fu presto evidente che Kino non aveva nel cuore la forza di un guerriero.\nPoco tempo dopo, Ambessa giunse a un passo dalla morte difendendo Rokrund, patria dei suoi antenati, mentre portava in grembo la figlia Mel. Mentre giaceva tra i cadaveri di alleati e nemici, scivolò nell'oblio e assistette a visioni che avrebbe rivelato solo a pochi prescelti in tutta la sua vita. Qualunque cosa avesse visto, rinsaldò la sua determinazione e la sua ambizione. Avrebbe piegato il mondo al suo volere, così che nessun nemico avrebbe mai potuto sfruttare le debolezze dei suoi figli.\nDa quel momento, l'ascesa di Ambessa fu fulminea. Guidò le truppe dalla prima linea in ogni battaglia, fissando impavida la morte negli occhi, e a ogni vittoria diventò più intraprendente, più audace e più intransigente.\nQuando infine l'anziano Menelik Medarda spirò, non nominò eredi sul letto di morte, spingendo i vari rami della famiglia a una guerra per la successione. Ambessa però sapeva che la loro era fatica sprecata, perché quello era il suo destino. Sconfisse agevolmente i suoi rivali e giurò di forgiare un retaggio degno del nome dei Medarda. Un retaggio da lasciare ai suoi stessi figli.\nCome nuova matriarca, Ambessa iniziò a parlare maggiormente del suo mantra personale:\n\"In ogni cosa, sii il Lupo.\"\nNon tollerava indugi né dissensi da chi le stava attorno, per evitare che quei segni di debolezza tracimassero anche in lei. Giunse persino ad allontanare sua figlia Mel, mandandola nella remota città di Piltover.\nTrascorsero diversi anni prima che ad Ambessa giungesse voce di una nuova e potente invenzione chiamata \"hextech\", scaturita nientemeno che dalle menti dei fragili idealisti di Piltover. Intrigata dalle potenzialità di una tale scoperta, si recò quindi nella città dorata per far visita a sua figlia, ma soprattutto per capire come usare quella tecnologia per donare ulteriore potere alla famiglia Medarda..."
    },
    "Amumu": {
        "name": "Amumu",
        "region": "Shurima",
        "image_url": "https://cmsassets.rgpub.io/sanity/images/dsfx7636/universe/bd6e23113bfc701f4b5e05ed94811a44f62ae723-1215x717.jpg?accountingTag=LoL",
        "champ_url": "https://universe.leagueoflegends.com/it_IT/champion/amumu/",
        "lore": "Amumu, un'anima solitaria e malinconica originaria dell'antica Shurima, vaga per il mondo alla ricerca di un amico. Vittima della maledizione di un antico incantesimo, è condannato a vivere il resto della sua vita in solitudine; il suo contatto porta morte e il suo affetto distruzione. Coloro i quali sostengono di averlo visto, descrivono Amumu come un cadavere vivente, piccolo e avvolto da bende dal colore del muschio. Amumu ha ispirato miti, storie e leggende raccontati e tramandati di generazione in generazione; il tutto in modo talmente profondo da non riuscire più a separare ciò che è reale da ciò che non lo è.\nLa gente di Shurima concorda su alcune cose: il vento soffia sempre a ovest al mattino, una pancia piena nella fase di luna nuova è segno di malaugurio e i tesori sepolti si trovano sotto le rocce più grandi. Tuttavia, su un punto non concordano: ciò che si dice di Amumu.\nUna storia molto comune racconta che Amumu avesse qualche legame con la prima grande famiglia dominante di Shurima, deceduta in seguito a un male che le consumò la carne a una velocità mostruosa. Il più piccolo, Amumu, fu messo in quarantena nelle sue camere e diventò amico di una domestica, la quale ascoltava i suoi pianti da dietro i muri. La ragazza cercava di intrattenere il giovane erede rimasto solo raccontandogli notizie di corte e storie sui poteri mistici della nonna.\nUna mattina, la domestica riferì che l'ultimo fratello di Amumu rimasto in vita era venuto a mancare, rendendolo quindi Imperatore di Shurima. Dispiaciuta del fatto che Amumu dovesse sopportare tutto questo da solo, sbloccò la porta e corse verso di lui per consolarlo. Amumu la abbracciò, ma non appena la toccò, la ragazza cadde a terra: a quel punto capì che l'aveva condannata allo stesso terribile destino della sua famiglia.\nAlla morte della ragazza, la nonna lanciò una maledizione di afflizione nella mente del giovane imperatore. Secondo lei, Amumu era il responsabile della morte della nipote. Mentre la maledizione iniziava il suo effetto, Amumu fu intrappolato in questo momento di sofferenza come una cavalletta imprigionata nel miele.\nUn secondo racconto parla di un altro principe ereditario, uno irascibile, crudele, vanitoso e omicida. Secondo queste voci, Amumu fu incoronato Imperatore di Shurima in giovane età e, persuaso del fatto che fosse stato benedetto dal sole, costrinse i suoi sudditi a venerarlo come un dio.\nAmumu si mise alla ricerca del leggendario Occhio di Angor, un'antica reliquia seppellita in una cripta dorata, che si diceva fosse in grado di conferire vita eterna a chiunque l'avesse osservata con determinazione. Continuò a cercare questo tesoro per anni, seguito da un gruppo di schiavi che lo accompagnavano attraverso catacombe labirintiche, sacrificando loro stessi a eventuali trappole lungo il cammino cosicché l'imperatore potesse proseguire senza ostacoli. Alla fine, Amumu raggiunse un gigantesco portale ad arco d'oro, dove dozzine e dozzine di tagliapietre lavoravano per sfondare la porta sigillata.\nMentre Amumu si precipitava al suo interno, intento a cercare l'Occhio di Angor, gli schiavi colsero l'occasione per sigillare la porta di pietra dietro di lui. Alcuni dicono che l'imperatore fosse rimasto nell'oscurità per anni, mentre la solitudine lo portava alla follia e a lacerarsi la carne, per cui fu costretto ad avvolgersi il corpo di bende. La sua vita fu allungata dal potere l'Occhio mentre meditava sulle trasgressioni commesse in passato, ma quel dono era un'arma a doppio taglio dato che fu condannato all'eterna solitudine.\nQuando una serie di terremoti frantumarono la sua tomba, l'imperatore fuggì inconsapevole del tempo trascorso lì dentro, cercando di annullare tutte le sofferenze causate in vita.\nAncora, c'è un'altra storia su Amumu che narra del primo e ultimo sovrano yordle di Shurima, il quale credeva nella naturale divinità del cuore umano. Per dare una dimostratore ai suoi detrattori, giurò di vivere come un mendicante finché non avesse trovato un vero amico e convinto la sua gente a radunarsi per aiutare il compagno di Shurima.\nAnche se furono in migliaia a passare davanti allo scombinato yordle, nessuno si fermò per dargli una mano d'aiuto. Lo sconforto di Amumu crebbe fino a morire di crepacuore. La sua morte, tuttavia, non era la fine di tutto; alcuni credono che lo yordle vaghi tuttora nel deserto, alla ricerca di qualcuno che possa ridargli la fiducia verso l'umanità.\nQueste storie, nonostante siano diverse, presentano degli intrecci; indipendentemente dalle circostanze, Amumu è stato condannato a vivere in un eterno stato di vuoto, solo e senza amici. Destinato all'infinita ricerca di un compagno, la sua presenza è maledetta e il suo tocco è mortale. Nelle lunghe notti d'inverno, quando il fuoco è acceso, a volte si può sentire la mummia triste piangere nel deserto, disperato dall'impossibilità di conoscere la consolazione di un amico.\nAnche se Amumu non smette mai di cercare redenzione, familiari o un semplice gesto di affetto - una cosa è certa come il vento dell'ovest che soffia al mattino: ancora non ha trovato ciò di cui ha bisogno."
    },
    "Anivia": {
        "name": "Anivia",
        "region": "Freljord",
        "image_url": "https://cmsassets.rgpub.io/sanity/images/dsfx7636/universe/9c05e1b1637da1f1a26dfb122aa049875c49598c-1215x717.jpg?accountingTag=LoL",
        "champ_url": "https://universe.leagueoflegends.com/it_IT/champion/anivia/",
        "lore": "Anivia è un'antica semidea del Freljord che incarna il ciclo eterno di vita, morte e rinascita intrinsecamente associato allo scorrere delle stagioni. Per coloro che la venerano rappresenta l'anima elementale del Freljord, un simbolo di speranza e un sacro veicolo di cambiamento.\nMolti dei racconti che si tramandano su di lei spesso narrano di come ricompensi gli umili e i caritatevoli. I pochi mortali che hanno avuto la fortuna di intravederla (o che sostengono di averlo fatto) la descrivono come un elegante uccello etereo di ghiaccio, con ali scintillanti che ricoprono i cieli e un verso tanto potente da sovrastare anche la più violenta delle tempeste.\nI canti della tribù nomade dei Notaj narrano di come la nascita di Anivia portò la prima neve nel mondo. Quando emerse dal suo enorme uovo di ghiaccio, minuscoli frammenti di guscio vennero scagliati nel cielo, e da allora continuano a cadere sotto forma di fiocchi di neve. Inoltre, secondo le saghe della tribù dei Corvi piangenti, i venti gelidi che flagellano il Freljord sono nati dal suo primo battito d'ali.\nAnivia è in grado di controllare tutta la potenza dell'inverno, e chiunque osi profanare la sua patria diventa bersaglio della sua ira. Quando si infuria può radere al suolo fortezze e montagne, evocando col suo stridio bufere implacabili il cui gelo può spezzare persino l'acciaio.\nUna delle credenze più antiche e riverite riguarda il dono più grande che Anivia avrebbe fatto al Freljord: la creazione del Vero Ghiaccio. Questa sostanza pura e potente è impossibile da sciogliere e intrisa di magia elementale. Da sempre i più grandi veggenti e i maghi del ghiaccio anelano la possibilità di usarne i frammenti per amplificare le loro capacità, e una singola scheggia forgiata all'interno di un'arma la rende letale oltre ogni immaginazione.\nQuando i mortali giunsero per la prima volta nel Freljord, trovarono Anivia ad accoglierli. Accortasi che non riuscivano a sopportare il freddo estremo della regione, li guidò in vallate protette in cui avrebbero potuto trovare rifugio, stabilirsi e imparare lentamente a difendersi dagli elementi. Li sostenne e li sorvegliò in quei primi secoli incerti, e in cambio loro iniziarono ad adorarla.\nAnivia si augurava che quelle nuove tribù sarebbero rimaste unite per difendere il Freljord dagli invasori... ma col tempo, le lotte intestine e le faide di sangue divennero fin troppo frequenti, e lasciarono quelle terre senza difese. Secondo la leggenda, un avido re del sud fece marciare i suoi guerrieri oltre le montagne per conquistare il nord e impossessarsi della sua magia selvaggia. Davanti all'arroganza e all'irriverenza di quegli uomini, Anivia si infuriò tanto da colpirli con una tormenta di neve che durò cento anni e un giorno. Nella Distesa del Setaccio sono ancora visibili monoliti sparsi ovunque, che secondo i locali rappresentano tutto ciò che rimane di quell'antico esercito.\nC'è poi la leggenda avarosana di Ulla Spaccalancia, una madre guerriera Figlia del gelo che guadagnò il favore di Anivia per aver salvato un giovane falco da un lupo zannabrina. La criofenice protesse Ulla da ogni male per tutta la sua vita, e si dice che quando infine cadde sul campo di battaglia, dopo aver visto quasi cento inverni, Anivia la chiamò a sé, accogliendola fra le sue ali spiegate.\nSe tutte queste leggende fossero vere, allora Anivia avrebbe visto nascere e morire innumerevoli civiltà. Il ricordo dell'esistenza di alcune di esse sopravvive grazie a flebili testimonianze, ma la maggior parte di quei popoli è stata dimenticata e sepolta nei ghiacci millenari.\nTuttavia, la morte non può neppure sfiorare Anivia. Alcuni racconti narrano di come sia stata abbattuta e uccisa più volte nel corso della storia, ma anche di come sia sempre rinata: fintanto che il Freljord esisterà, la sua anima resterà immortale. Anche se occorrono secoli o persino millenni prima del suo ritorno, ogni rinascita coincide con l'alba di una nuova era. Per questo la sua apparizione, oltre ad essere considerata una miracolosa benedizione, spesso annuncia l'arrivo di qualcosa di terribile.\nSi racconta che una volta la criofenice si sacrificò per fermare l'avanzata di un manipolo di Nefasti. Anivia sapeva di non poter abbattere quelle colossali creature, quindi decise di tuffarsi nel ghiaccio sottostante frantumando il suo corpo per imprigionarli.\nSecondo alcuni, di recente l'uovo di Anivia si sarebbe nuovamente schiuso, e la creatura si sarebbe palesata davanti alla nuova guida degli avarosani, la madre guerriera Ashe. Forse Anivia la considera colei che potrebbe finalmente riunire il Freljord.\nEppure, se come sostengono sempre più sciamani ed eremiti spirituali la criofenice è davvero tornata, allora c'è da chiedersi quale grave minaccia sia venuta ad affrontare."
    },
    "Annie": {
        "name": "Annie",
        "region": "Runeterra",
        "image_url": "https://cmsassets.rgpub.io/sanity/images/dsfx7636/universe/1ef1763d5ea8eea5c5661a362571cbf655c4b716-1215x717.jpg?accountingTag=LoL",
        "champ_url": "https://universe.leagueoflegends.com/it_IT/champion/annie/",
        "lore": "Gli ultimi anni di Boram Darkwill sul trono hanno segnato un'epoca di grande incertezza per Noxus, che ha spinto molti talenti della magia a lasciare la capitale per la relativa quiete delle province più distanti. Gregori il Grigio e sua moglie, una strega di nome Amoline, hanno preferito dimostrare la loro forza noxiana domando le terre di confine, invece di prendere parte agli intrighi politici delle casate nobili.\n\nLa giovane coppia rivendicò un fazzoletto di terra sui Picchi di ferro, a nord, finendo la piccola casa giusto in tempo per l'arrivo dell'inverno e della loro primogenita. Durante il viaggio, i racconti degli altri coloni, che parlavano di orsi ombra che vagavano per le lande, avevano catturato l'immaginazione di Amoline, ormai in stato avanzato di gravidanza, che passava le sue giornate davanti al fuoco, creando una versione giocattolo delle suddette creature. Dopo aver attaccato l'ultimo bottone all'occhio dell'orsacchiotto, sentì la morsa delle doglie. Gregori avrebbe poi raccontato che sua figlia non vedeva l'ora di giocare col suo nuovo orsacchiotto, perché lì, sulla terra riscaldata dal camino, Amoline diede alla luce Annie.\nQuando Annie era ancora un'infante, lei e il padre si ammalarono. Di notte Annie iniziò ad avere la febbre alta, e presto divenne così calda che nemmeno sua madre riusciva a tenerla in braccio. Amoline, disperata, decise di andare a prendere dell'acqua ghiacciata dal fiume. Il giorno dopo Gregori si svegliò, sentendosi ancora debole e rintronato dalla malattia. Annie era nella sua culla, senza più febbre, e giocava con il suo orsacchiotto Tibbers, ma Amoline era sparita.\nIngenuamente, Annie credeva che sua madre sarebbe tornata, un giorno. Gregori la trovava spesso seduta sulla sedia a dondolo della madre, davanti al camino, abbracciata a Tibbers e intenta a guardare le fiamme. Lui però sapeva che nel camino c'erano solo delle fredde ceneri. Cercò di non dare peso agli episodi, pensando che fossero scherzi della mente, dovuti al peso di tirare su una figlia da solo.\n\nGli anni passarono, portando altri coloni nella regione. Gregori incontrò Leanna, una donna che cercava una nuova vita fuori dalla capitale, con la sua giovane figlia Daisy.\nAnnie voleva una compagna di gioco, ma era viziata dalle attenzioni ricevute essendo figlia unica, quindi fece fatica ad abituarsi alla nuova famiglia. Quando il fiammeggiante carattere di Annie si manifestava, Leanna si sentiva a disagio e prendeva subito le parti della figlia. Gregori dovette mantenere la difficile pace tra le tre.\n\nDaisy non conosceva i pericoli delle selvagge terre di confine, e i suoi giochi finirono in tragedia. Leanna, ovviamente, diede ad Annie la colpa per la perdita di sua figlia, e decise di sfogarsi sul suo oggetto più caro: Tibbers. Annie inorridì, perché l'ultimo ricordo fisico di sua madre era in pericolo. La paura divenne una rabbia incontrollabile, che rilasciò tutto il suo potere piromantico latente. L'orsacchiotto prese vita in un turbinio di fiamme protettive.\nQuando le fiamme si spensero e le ceneri si posarono, Annie si trovò orfana e sola.\nCredendo che la gente della città fosse tutta come la sua matrigna, Annie decise di restare nelle zone selvagge della frontiera. Di tanto in tanto usa il suo aspetto adorabile per farsi accogliere da qualche famiglia di pionieri, per ricevere dei vestiti e un pasto caldo. Detto questo, chi osa separare Annie dal suo orsacchiotto va incontro a una morte infuocata.\nProtetta da Tibbers, Annie si aggira per le buie foreste di Noxus, ignara dei pericoli e soprattutto del pericolo che il suo potere rappresenta per gli altri, sperando di incontrare qualcuno con cui giocare."
    },
    "Aphelios": {
        "name": "Aphelios",
        "region": "Targon",
        "image_url": "https://cmsassets.rgpub.io/sanity/images/dsfx7636/universe/13d6778903fe6ab73298998e20405e15130fca5f-1900x1122.jpg?accountingTag=LoL",
        "champ_url": "https://universe.leagueoflegends.com/it_IT/champion/aphelios/",
        "lore": "La luna incombe sugli imponenti pendii del Monte Targon, distante ma incredibilmente vicina.\nAphelios e la sorella gemella, Alune, erano nati durante una rara convergenza lunare, quando il satellite era nascosto dal suo riflesso nel reame spirituale, e per questo furono celebrati come figli del destino dai Lunari di Targon.\nL'evento celestiale che era stato testimone della loro nascita aveva segnato anche il loro futuro: Aphelios acquisì la robustezza della luna materiale, e Alune la potenza magica della sua controparte spirituale. Estremamente devoti, i due crebbero seguendo una fede fatta di misteri, riflessioni e scoperte, e accettarono l'oscurità non solo come credenza, ma anche come l'unica cosa in grado di proteggerli.\nI Solari che dominavano Targon consideravano i Lunari come degli eretici, perseguitandoli quasi fino a cancellarli dall'esistenza. I Lunari si nascosero nelle ombre, vivendo in templi e caverne lontani dagli occhi dei Solari.\nLa pressione di dover diventare un esempio gravava enormemente su Aphelios. Si allenava con mistiche lame di pietra di luna incessantemente, fino a versare sangue per essere pronto a difendere la sua fede. Tanto ardente quanto vulnerabile, preferì legarsi alla sorella piuttosto che crearsi delle amicizie.\nMentre ad Aphelios venivano affidate missioni sempre più pericolose in difesa dei Lunari, Alune veniva addestrata come veggente e imparava a usare la sua magia per svelare sentieri e verità nascoste grazie alla luce della luna. Alla fine, i suoi doveri la costrinsero a lasciare il tempio in cui era cresciuta con suo fratello.\nSeparato da Alune, Aphelios sentì la sua fede vacillare.\nAlla disperata ricerca di uno scopo, intraprese un viaggio cerimoniale nell'oscurità con cui, secondo le leggende, i Lunari potevano trovare il proprio destino... la propria orbita. Seguì la luce lunare fino a uno stagno in cui dei rari fiori di noctum sbocciavano sotto la superficie dell'acqua. Seppur velenosi, quei fiori potevano essere distillati in un liquido che gli avrebbe concesso i poteri della notte.\nDopo aver bevuto l'essenza di noctum, Aphelios provò un dolore talmente atroce da annullare qualsiasi altra sensazione.\nPoco dopo, un antico tempio, il Marus Omegnum, iniziò a emergere dal reame spirituale per la prima volta dopo molti secoli. I Lunari di tutto il monte si riunirono, uscendo dai loro nascondigli per assistere al sovvertimento del potere portato dal cambiamento dei cicli celesti.\nA ogni sua apparizione, la fortezza accettava un solo occupante, una persona dotata di straordinari poteri magici. Questo sarebbe stato il destino di Alune, che fu guidata fino al tempio dalla sua orbita. Aphelios, in genere apatico di fronte a ogni cosa, chiese invece di poter assistere all'evento.\nTuttavia, quando la fortezza attraversò il velo in un'eccezionale esplosione di magia, una luce più intensa squarciò la notte. Anche se i cicli celesti volgevano a loro favore, i Lunari erano stati scoperti.\nUn esercito di Solari discese su di loro pronto a mondare l'eresia con il fuoco e l'acciaio. Tutto sembrava perduto. Anche Aphelios fu sconfitto. Le sue lame di pietra di luna furono spezzate, e il sangue fluiva dalle sue labbra mentre metteva mano al noctum...\nMa proprio mentre la battaglia infuriava, Alune si addentrò nel tempio e, quando ne raggiunse il centro, il suo vero potenziale venne alla luce. Grazie al noctum, Aphelios riuscì a sentire il potere di Alune che lo avvolgeva... e udì la sua voce. Con un sussurro, Alune inondò di magia le sue mani, forgiando nuove lame di pietra di luna.\nProprio come la luna materiale e il suo riflesso spirituale, l'abilità di Aphelios e la magia di Alune si sovrapposero.\nI soldati Solari non videro mai più la luce del giorno.\nMentre il suo potere divampava, Alune spinse il tempio, e se stessa, nuovamente nel reame spirituale, dove sarebbe stato al sicuro dai Solari. Sfruttando la capacità di amplificazione del tempio, Alune capì di poter proiettare la sua magia in qualsiasi luogo, a patto di avere un catalizzatore... qualcosa come il veleno che scorreva nelle vene di Aphelios.\nSolo in quel momento i due compresero il loro destino. Aphelios non avrebbe provato più nient'altro che dolore, ma sarebbe diventato un tramite per il potere della luna. Alune sarebbe vissuta per sempre in solitudine nella fortezza, ma avrebbe potuto guidare suo fratello, vedendo attraverso i suoi occhi.\nInsieme sarebbero diventati l'arma che i Lunari aspettavano, legata dal dolore e dal sacrificio. Solo divisi potevano essere uniti: le loro anime si sfioravano attraverso il velo, distanti ma incredibilmente vicine, sovrapponendosi in qualcosa che neppure loro potevano comprendere.\nPer proteggere i superstiti dell'assalto, che si rifugiavano tra le ombre del monte, le letali capacità di Aphelios furono amplificate dalla magia di Alune: le sue lame adesso erano un arsenale di armi mistiche, perfezionate da Alune nel corso di innumerevoli missioni condotte insieme.\nOra che l'equilibrio del potere di Targon sta cambiando e i Solari hanno scoperto che i Lunari sono sopravvissuti, Aphelios e Alune sono più che mai indispensabili."
    },
    "Ashe": {
        "name": "Ashe",
        "region": "Freljord",
        "image_url": "https://cmsassets.rgpub.io/sanity/images/dsfx7636/universe/ea9b9dbb6d0ee8234f67ff97872729a16333acb2-1920x974.jpg?accountingTag=LoL",
        "champ_url": "https://universe.leagueoflegends.com/it_IT/champion/ashe/",
        "lore": "Ashe viene dal Freljord settentrionale, dove violente incursioni delle tribù e lotte intestine tra i clan sono parte del paesaggio come i venti taglienti e il freddo implacabile della tundra gelata.\nUnica figlia di Grena, la matriarca della piccola tribù degli Avarosani, Ashe era una Figlia del gelo, un membro della casta guerriera, dotata di una connessione ancestrale con la magia della sua terra e della rara capacità di utilizzare il potere del Vero Ghiaccio. Tutti erano sicuri che Ashe sarebbe succeduta alla madre come nuovo capo della tribù. Ma Ashe non lo aveva mai desiderato. La pesante responsabilità della sua stirpe guerriera e dei suoi straordinari doni, invece, la facevano sentire isolata, oppressa e sola.\nIl suo unico sollievo erano le visite di Sejuani, una Figlia del gelo di una tribù sorella, quando si fermava per la caccia estiva intorno ai Picchi di Ornnkaal. L'amicizia tra le due fu un caposaldo della loro infanzia, ma si interruppe quando raggiunsero l'adolescenza. Grena aveva offeso la nonna di Sejuani, e l'amicizia fra le due tribù cessò bruscamente.\nPoco tempo dopo, sentendo la sua giovinezza sfiorire, la madre di Ashe decise di dedicare la sua vita alla ricerca del ''Trono di Avarosa'', un leggendario tesoro di ricchezze e oggetti magici che sperava avrebbe riportato la sua gente agli antichi fasti.\nMa la fede riposta da Grena in leggende e profezie le fece correre dei rischi che spesso misero a repentaglio la sicurezza della sua tribù. Alla fine, durante una pericolosa e inutile incursione nelle terre di un'altra tribù, Grena venne uccisa. La sua morte improvvisa trasformò la giovane Ashe in una fuggiasca, mentre gran parte della sua tribù venne spazzata via.\nSola e braccata, Ashe seguì l'ultima mappa della madre fino a un ghiacciaio deserto dove trovò la presunta tomba di Avarosa e il suo magico arco di Vero Ghiaccio. Ashe usò l'arma per vendicare la morte della madre e poi si diresse a ovest.\nPer solitudine o per senso del dovere, Ashe si fece un nome proteggendo le tante tribù sparse che incontrava. Invece di ridurre in schiavitù quei disperati, come voleva la tradizione, li rese membri a tutti gli effetti della sua nuova tribù, e la sua fama crebbe rapidamente. Presto molti iniziarono a credere che non si limitasse a brandire l'arma di Avarosa: Ashe era ella stessa quella leggenda, rinata per riunire il Freljord.\nMa i racconti non aiutavano a sfamare i suoi seguaci, e la lunga marcia verso sud portò la tribù sull'orlo dell'inedia. Ashe si vide costretta a sfruttare la sua aura leggendaria per formare alleanze con le ricche e potenti tribù meridionali, promettendo loro di unirle in una nazione capace di sfidare i regni confinanti.\nQueste nuove alleanze portarono nuovi pericoli, e Ashe si ritrovò presto al centro di una contesa politica. Una Madre guerriera, così sono chiamate le guide delle tribù del Freljord, doveva sposarsi, e scegliere un consorte da una delle tribù principali avrebbe irritato le altre. Ashe avrebbe potuto scegliere più di un marito, ma questo avrebbe solo inasprito ulteriormente il conflitto nella sua stessa tribù, e il conseguente spargimento di sangue avrebbe infranto le alleanze che aveva tanto lottato per suggellare.\nAlla fine trovò la soluzione in un povero vagabondo di un clan di montagna che era stato quasi spazzato via: il guerriero Tryndamere. Non era uno sciamano, né possedeva poteri elementali ma, dal suo arrivo nella nuova capitale di Ashe, Tryndamere non aveva fatto altro che affrontare un duello dopo l'altro. Dava il massimo nel disperato tentativo di dimostrare che gli indigenti superstiti del suo clan erano degni di essere accettati da una delle tribù più forti. Ma la sua vitalità e il suo brutale stile di combattimento erano spaventosi, perfino per il Freljord, e molti sospettavano agisse sotto l'influenza di magia oscura. Ignorando queste voci, Ashe si offrì di adottare la sua gente a patto che egli diventasse il suo primo e unico compagno di sangue.\nTryndamere accettò riluttante. Sebbene si trattasse di un matrimonio politico, l'attrazione tra i due era palpabile, e lentamente sbocciò un vero sentimento.\nOra Ashe guida la più grande alleanza di tribù del Freljord da generazioni. Anche così, il suo sogno di unificazione si regge su una pace minacciata da intrighi interni, poteri stranieri, l'orda dell'Artiglio d'Inverno sempre più violenta e un presunto destino al quale Ashe deve almeno far finta di credere..."
    },
    "Aurelion sol": {
        "name": "Aurelion sol",
        "region": "Runeterra",
        "image_url": "https://cmsassets.rgpub.io/sanity/images/dsfx7636/universe/216b65d9b80814d4ca010d3068cfb84c785e4ad4-1215x717.jpg?accountingTag=LoL",
        "champ_url": "https://universe.leagueoflegends.com/it_IT/champion/aurelionsol/",
        "lore": ""
    },
    "Aurora": {
        "name": "Aurora",
        "region": "Freljord",
        "image_url": "https://cmsassets.rgpub.io/sanity/images/dsfx7636/universe/40ab29f8f4bc653f3c7bd6e904e85fb51225f52d-1920x1080.jpg?accountingTag=LoL",
        "champ_url": "https://universe.leagueoflegends.com/it_IT/champion/aurora/",
        "lore": "La maggior parte dei mortali vive e muore conoscendo un unico piano della realtà, il reame materiale. Tuttavia, questo rispecchia solamente metà dell'intera esistenza: accanto a esso esiste infatti il reame spirituale, invisibile a molti ma altrettanto animato e brulicante di vita. E poi, nella gelida tundra del Freljord, c'è una vastaya che vive in un mondo unito, tutto suo...\nAurora nacque nel villaggio sperduto di Aamu, patria della tribù Bryni, e passò l'infanzia giocando con creature che nessuno riusciva a vedere ed esplorando terre che nessun altro poteva ammirare. Per quanto fosse felice, si sentiva isolata dagli altri abitanti di Aamu. Neppure i suoi genitori riuscivano a capirla, ed erano convinti che i suoi \"amici\" fossero solo frutto della sua fantasia.\nL'unico membro della tribù a vedere Aurora per ciò che era davvero era la sua prozia Havu, che spesso la intratteneva raccontandole storie, nutrendo la sua passione e spingendola a essere fiera della sua unicità. Grazie a lei, Aurora imparò a essere se stessa e a vivere con gioia anche la solitudine.\nCrescendo, Aurora capì la verità: i suoi amici invisibili non erano immaginari, ma semplicemente spiriti. Il meraviglioso e acceso mondo in cui viveva era speciale, perché solo i suoi occhi erano in grado di penetrare il velo che separava il mondo dei mortali da quello degli spiriti.\nIniziò a documentare meticolosamente il suo mondo congiunto, studiando gli spiriti di Aamu nella speranza di aiutare gli altri a comprendere la sua visione dei due reami.\nCol tempo, ad Aamu apparvero sempre più spiriti... tra cui alcuni dall'aria diversa. Smarriti e feroci, venivano \"traviati\" quando l'equilibrio fra i reami era disturbato da faccende mortali. Dopo aver indagato sul fenomeno, tuttavia, Aurora scoprì di poter aiutare quegli spiriti sventurati a tornare a casa svelando la radice del loro dolore.\nEra un compito gravoso, ma in esso Aurora trovò la sua ragione di vita.\nSapeva che proseguire nelle sue ricerche avrebbe significato avventurarsi al di là di Aamu, ma anche se il pensiero di quel cambiamento radicale la innervosiva, l'idea di poter ampliare le sue conoscenze la convinse a lasciare casa.\nDurante il suo peregrinare si imbatté in uno spirito traviato che aveva assunto la forma di un'alce mostruoso e deforme. Era una creatura selvatica e spaventata, che si sfogava attaccando violentemente con i suoi letali palchi di corna. Aurora era determinata a placarlo, e col tempo riuscì a guadagnarsi la sua fiducia. Ciononostante, quello spirito era diverso dagli altri: ogni tentativo di aiutarlo si rivelò inutile. Imperterrita, convinse l'alce ad accompagnarla nel suo viaggio, usando i suoi poteri per nasconderlo nel reame spirituale mentre cercava di svelarne i misteri.\nMentre attraversava il Freljord, Aurora incontrò diversi eremiti spirituali, ai quali chiese aiuto convinta che la loro capacità di canalizzare gli spiriti potesse far luce sui motivi dell'angoscia del suo compagno smarrito. Purtroppo nessuno di loro poté far nulla, se non indirizzarla verso Udyr, il più potente eremita spirituale della tundra.\nA Udyr bastò uno sguardo per comprendere l'immenso potere dell'amico di Aurora, ma capì anche che ormai non c'era più modo di entrare in comunione con lui. Le suggerì quindi di rivolgersi ai semidei per trovare risposte.\nAurora decise di cercare per primo il grande ariete, Ornn. Si avventurò tra i ghiacci e le nevi per studiare i manufatti dei suoi seguaci, la Stirpe della Terra, nella speranza di capire dove lo venerassero. La sua tenacia fu premiata, e infine riuscì a scoprire l'ubicazione di Langhus... ma laddove un tempo sorgeva un grande insediamento trovò solo rovine e macerie.\nAurora sapeva che quell'apparenza ingannava. Usò i suoi poteri per aprire una porta fra i reami, la attraversò e si ritrovò nella grande sala della forgia di Ornn, viva e animata dal fuoco che divampava.\nOrnn non fu molto cordiale con la sua nuova ospite, ma col tempo capì che anche lei apprezzava il valore della solitudine e della quiete. La fiducia del semidio nei suoi confronti crebbe, e alla fine decise di svelarle il nome del suo compagno: Haestryr. Conosciuto un tempo come Hestrelk, era in origine un potente semidio e uno dei fratelli di Ornn. Tuttavia, il declino del culto degli Dei Antichi fece sì che molti semidei perdessero la propria identità, diventando ombre distorte di ciò che erano un tempo.\nQuesta rivelazione sul suo compagno avvicinava Aurora al suo intento di riportarlo a casa, ma la strada da fare era ancora molta.\nOrnn le parlò anche di Ysjarn, la criofenice che guida e protegge la terra nel suo ciclo eterno di vita, morte e rinascita... e non senza un certo dolore le raccontò anche di suo fratello Valhir, la cui incessante tempesta sferzava il Freljord nel disperato tentativo di placare la sete di sangue del Vorrijaard con piogge di guerra.\nConvinta che questi semidei possiedano la chiave per la salvezza di Hestrelk, Aurora ha lasciato Langhus e ora attraversa il reame materiale e spirituale della sua gelida patria spinta da un'incrollabile desiderio di conoscenza."
    },
    "Azir": {
        "name": "Azir",
        "region": "Shurima",
        "image_url": "https://cmsassets.rgpub.io/sanity/images/dsfx7636/universe/869c235b670785d9b5910217f20383812c05e822-1215x717.jpg?accountingTag=LoL",
        "champ_url": "https://universe.leagueoflegends.com/it_IT/champion/azir/",
        "lore": ""
    },
    "Bard": {
        "name": "Bard",
        "region": "Runeterra",
        "image_url": "https://cmsassets.rgpub.io/sanity/images/dsfx7636/universe/2a460d21993eb31e98d6b3ec7f389b545ff27d7e-1215x717.jpg?accountingTag=LoL",
        "champ_url": "https://universe.leagueoflegends.com/it_IT/champion/bard/",
        "lore": ""
    },
    "Bel'veth": {
        "name": "Bel'veth",
        "region": "Il vuoto",
        "image_url": "https://cmsassets.rgpub.io/sanity/images/dsfx7636/universe/c9a52ab3970010a032421150e5e011192aa7cfb9-1920x1080.jpg?accountingTag=LoL",
        "champ_url": "https://universe.leagueoflegends.com/it_IT/champion/belveth/",
        "lore": "Affascinata dal mondo dell'esistenza e ansiosa di crearne uno tutto per sé, Bel'Veth è come un cancro oscuro che ha attecchito nel cuore del Vuoto, attraverso cui tutta Runeterra verrà consumata e ricostruita come riflesso della sua immagine corrotta. L'imperatrice brama enormi quantità di nuove esperienze, ricordi e idee, divorando intere città e i loro abitanti, per poi riutilizzare le informazioni di cui si nutre per espandere l'immenso territorio alieno noto come Oceano indaco. Eppure, neanche il Vuoto è al sicuro dalla sua voracità e Bel'Veth si espande al suo interno come un mare primordiale, costringendo tutto ciò che incontra a sottomettersi ai suoi desideri... o a essere distrutto.\nBenché si sia appena affacciata su Runeterra, la sua nascita ha origini che risalgono a innumerevoli millenni orsono ed è il risultato finale di una reazione allergica scaturita dall'incontro tra il Vuoto e una realtà nascente. Questa dimensione di placido nulla, un tempo immacolata, è stata irrimediabilmente infranta quando il mondo dell'esistenza ha preso forma, e le entità del Vuoto, costrette ad assumere identità individuali, hanno reagito con violenza per eoni, nel tentativo di difendersi dal dolore di quel trauma. Cancellando tutto ciò che consumavano, presero il nome da ciò che si lasciavano dietro: il vuoto. Tuttavia, gli esseri al suo interno mutavano ad ogni contatto con il mondo, trasformando le loro forme un tempo perfette in quelle di animali violenti ed edonistici.\nE così, anche il Vuoto stesso mutò insieme a loro. Dopo ogni battaglia e ogni incursione, qualcosa di più sinistro cresceva nelle profondità nascoste e nei recessi più oscuri delle gallerie delle Creature del Vuoto... Edifici, luce, arti quasi umanoidi che si protraevano verso il nulla... Un puzzle in cui nessuno dei pezzi combaciava con gli altri... Il Vuoto aveva assunto una nuova, orrenda forma. Col tempo, alimentata dalle fratture aperte dagli umani per farsi la guerra e dai tentativi delle Sentinelle di invadere il Freljord, questa sacca blasfema di nulla si espanse fino ad avvolgere gli opposti del vecchio Vuoto: desiderio, brama e bisogno.\nIn breve tempo, iniziò a desiderare un capo. Qualcuno, o qualcosa, che fosse in grado di scrivere un nuovo, spaventoso capitolo nei mondi al di sopra e al di sotto. Un capo che potesse interagire con questi \"umani\", mostrargli ciò che sarebbe accaduto in futuro, e raccogliere le loro emozioni e i loro ricordi, osservandoli combattere un'inutile e spietata battaglia finché le ultime scintille delle loro civiltà non si sarebbero spente, dando vita a una nuova era.\nQuesto capo era Bel'Veth. La terribile imperatrice è nata dall'unione di ricordi, esperienze ed emozioni di un'intera città portuale e dell'oceano circostante, divorati dal Vuoto. La sua mente contiene milioni di anni di conoscenza perfettamente conservata, che la rendono quasi onnisciente, e Bel'Veth si prepara a distruggere Runeterra e il regno dei suoi progenitori, le Sentinelle.\nA chi ha la fortuna di avere un valore strategico per lei, l'imperatrice non mente, non fa domande e non nasconde la verità, ma si limita ad affermare quale sia la natura delle cose, poiché la vittoria del Vuoto è assicurata dalla sua stessa natura e non è necessario aggiungere altro. Chi invece le si oppone, scoprirà che la sua forma umana ha solo una funzione adattiva, fatta di nervi, muscoli e occhi, e potrà ammirarla mentre dispiega le sue immense ali per rivelare il suo vero aspetto mostruoso.\nPer una strana ironia, gli abitanti dell'antica Shurima avevano una parola per un concetto del genere. La sua traduzione potrebbe essere orientativamente \"dio dell'oblio\", un mito tribale legato a un'antica divinità, che cancellava ogni cosa esistente senza provare odio, rimpiazzando tutto con la propria presenza. La città di Belveth deve il suo nome a questo essere divino, benché il vero significato della parola sia stato dimenticato col passare dei secoli.\nDimenticato da tutti, tranne che dalla creatura in cui la città si è trasformata."
    },
    "Blitzcrank": {
        "name": "Blitzcrank",
        "region": "Zaun",
        "image_url": "https://cmsassets.rgpub.io/sanity/images/dsfx7636/universe/e165a4174e70d52733061f4aa784d9f489e4fc58-1215x717.jpg?accountingTag=LoL",
        "champ_url": "https://universe.leagueoflegends.com/it_IT/champion/blitzcrank/",
        "lore": ""
    },
    "Brand": {
        "name": "Brand",
        "region": "Runeterra",
        "image_url": "https://cmsassets.rgpub.io/sanity/images/dsfx7636/universe/16a4f24c55fc3559a62622038b66997f0f7c4092-1215x717.jpg?accountingTag=LoL",
        "champ_url": "https://universe.leagueoflegends.com/it_IT/champion/brand/",
        "lore": ""
    },
    "Braum": {
        "name": "Braum",
        "region": "Freljord",
        "image_url": "https://cmsassets.rgpub.io/sanity/images/dsfx7636/universe/f7efbb8b5e1d43ac6de01ed939464e845ddbd6f2-1215x717.jpg?accountingTag=LoL",
        "champ_url": "https://universe.leagueoflegends.com/it_IT/champion/braum/",
        "lore": "Anche da bambino, Braum era molto più grosso degli altri giovani del Freljord, ma la madre gli aveva insegnato a non usare mai la sua stazza per intimidire gli altri o per fare il bullo. La donna veniva da una fiera famiglia di pastori ed era convinta che il vero coraggio risiedesse non nell'usare la propria forza per dominare gli altri, ma per proteggere i più deboli.\nQuando Braum era ancora un ragazzo, i giganti di ghiaccio distrussero una tribù vicina. Da tempo i membri di quella tribù davano la caccia al bestiame del popolo di Braum, eppure la donna non esitò ad attraversare la tundra per andare ad aiutare i sopravvissuti, portando pellicce, cibo e medicinali. All'inizio, il giovane non capì perché la madre aiutasse i loro rivali, ma grazie al suo supporto molte vite vennero salvate, e da quel momento strinsero un saldo legame di alleanza. Finalmente il ragazzo comprese cosa intendesse la madre quando diceva che tutti gli abitanti del Freljord facevano parte di una sola famiglia e, da quel giorno in poi, giurò che avrebbe fatto di tutto per riunirla.\nQuando Braum diventò più grande, fu subito chiara la sua appartenenza ai rinomati Figli del gelo: eppure, persino tra le loro fila, la sua forza e la sua resistenza agli elementi erano leggendarie. Divenne un eroe locale: salvava i bambini caduti nei crepacci ghiacciati o i viaggiatori rimasti bloccati a causa delle tempeste, e proteggeva le famiglie dai famelici artigli selvatici. Quando arrivava Braum, le persone sapevano di essere salve. Era un simbolo di speranza, noto per il suo buon umore, la sua risata e la facilità con cui stringeva amicizia.\nCol tempo, Braum si rese conto che le sue doti erano necessarie oltre le valli e la tundra in cui era cresciuto. Dopo aver salutato la madre con le lacrime agli occhi, partì per un viaggio attraverso il Freljord.\nNel corso degli anni, si diffusero innumerevoli storie sulle imprese di Braum e sulle sue gesta eroiche. Benché la maggior parte avesse almeno un fondo di verità, divennero presto sempre più inverosimili: secondo una leggenda, aveva disboscato un'intera foresta in una sola notte a mani nude, mentre in un'altra, durante un'eruzione vulcanica, aveva salvato una fattoria rimasta isolata mettendosela in spalla e spostandola in una posizione più sicura.\nUna storia più recente raccontava invece di come Braum avesse trovato il suo immenso scudo a forma di testa di ariete. Secondo il racconto, si trattava della porta di una cripta incantata, forgiata in tempi antichi e incastonata nella montagna. Braum aveva sentito delle grida provenire dall'interno della tomba, ma non riusciva ad abbattere la porta. Imperterrito, si aprì un varco nella nuda roccia della montagna, salvando così il giovane troll rimasto intrappolato. A quel punto, strappò l'indistruttibile porta dai cardini e da quel momento decise di tenerla con sé.\nCome succede con molte delle leggende che lo riguardano, Braum rise fragorosamente quando sentì questo racconto: eppure, invece di negare la loro autenticità, le accetta. Perché lasciare che la verità impedisca di ispirare gli altri a compiere gesta di generosità e altruismo?\nA prescindere da come trovò realmente il suo scudo, poco dopo Braum si diresse verso il luogo sacro di Rakelstake, dove molte tribù si erano riunite per ascoltare le parole di Ashe, madre guerriera avarosana, che si diceva fosse la reincarnazione di Avarosa stessa. Lì vide il barbaro Tryndamere che, nel disperato tentativo di dimostrare il proprio valore, annientava selvaggiamente chiunque osasse affrontarlo.\nNell'osservare la scena, Braum si accorse che Tryndamere sembrava sempre più fuori di sé. Durante uno dei duelli, era così tanto preda della propria furia che sembrava stesse per uccidere il suo avversario, nonostante avesse già vinto. Braum decise di averne avuto abbastanza: si piazzò di fronte al guerriero sconfitto sollevando lo scudo, e Tryndamere non poté fare altro che continuare a colpire ripetutamente l'impenetrabile bastione. Quando la furia del barbaro finalmente si placò, il buon umore di Braum finì per conquistarlo e presto i due si trovarono a ridere e a bere alla salute di entrambi. C'è perfino chi dice che fu Braum a presentare per la prima volta Tryndamere ad Ashe. Tempo dopo, il barbaro la sposò, diventando il suo unico compagno di sangue.\nBraum non è schierato con nessuna tribù in particolare, poiché vede tutti gli abitanti del Freljord come fratelli e sorelle. Tuttavia, vede in Ashe la persona che può porre fine alla secolare faida tra le tribù del Freljord, e gli avarosani lo hanno ufficiosamente adottato come uno di loro. Il sogno di Braum, come racconta spesso a folle di bambini adoranti, è che un giorno il Freljord possa essere unito come una grande famiglia: a quel punto lui potrà ritirarsi per diventare un semplice pastore di Poro.\nAnche se Braum non considera nessuno un nemico, ha avuto qualche scontro con le Guardie del Gelo da quando porta il suo scudo. Non capisce perché serbino rancore verso di lui, o perché sembrino così interessate a ciò che porta..."
    },
    "Briar": {
        "name": "Briar",
        "region": "Noxus",
        "image_url": "https://cmsassets.rgpub.io/sanity/images/dsfx7636/universe/731da6d8643ac159faee6cb308706bbf25230083-1920x1080.jpg?accountingTag=LoL",
        "champ_url": "https://universe.leagueoflegends.com/it_IT/champion/briar/",
        "lore": "Verso la fine del suo regno, il gran generale Boram Darkwill affidò alla Rosa Nera e ai suoi emomanti il compito di creare un nuovo tipo di arma vivente. A differenza dei precedenti esperimenti sui morti, si sarebbe trattato di una creatura nata e alimentata dal sangue, votata solo alla caccia, senza bisogno di cibo e acqua per sostentarsi.\nE così nacque Briar.\nI suoi creatori volevano un'assassina, ma lei voleva solo mangiare, mangiare, MANGIARE! Quando la sua prima missione finì in un delirante e sanguinolento fallimento, la Rosa Nera decise che Briar era troppo pericolosa da usare, ma troppo potente per essere distrutta. Per controllarla crearono una speciale gogna, chiusa da una gemma di emolite, per contenerla e mantenere la sua mente concentrata. Una volta domata con la gogna Briar, insieme alle altre armi viventi della Rosa Nera, venne subito impiegata nella ribellione di Jericho Swain contro Darkwill.\nVenne affidata a un addestratore che avrebbe dovuto gestirla ma, appena liberata dalla gogna, Briar divorò immediatamente lui e tutti quelli che aveva intorno; tutti tranne il suo bersaglio, Swain, che fuggì mentre l'arma vivente banchettava con i corpi di nemici e alleati.\nDopo una rocambolesca cattura, le guardie di Swain riuscirono ad attivare la sua gogna e a bloccarla nuovamente, riuscendo a portarla nella loro struttura di detenzione.\nSola nella sua cella, Briar non riusciva a pensare ad altro che alla sua fame. Pur non potendo morire di fame, la mancanza di sangue fresco la indeboliva giorno dopo giorno.\nAll'inizio pensava che il coro di folli lamenti che riecheggiava nella sua cella fosse una creazione della sua mente famelica... poi capì che erano emessi da altri ignoti prigionieri. Le forze di Swain erano riuscite a catturare altre armi viventi? Ora era imprigionata con loro, con tutti quelli che avevano fallito la propria missione? Il loro scopo?\nLe voci bramavano sangue, Briar poteva capirle. Ciò che non poteva sopportare non era quando spesso lo facessero, né quanto lo facessero a voce alta, ma che dicevano SOLO quello. La loro incontrollabile emomania era la cosa più noiosa che avesse mai sperimentato.\nPer quanto Briar fosse affamata, e lo era davvero, i suoi pensieri si concentravano su quei miserabili. E se fosse riuscita a liberarsi dalla gogna? La sua frenesia l'avrebbe resa ancora più sfrenata dei suoi vicini di cella? Sarebbe diventata noiosa e monomaniaca come loro? Era un pensiero troppo orribile da affrontare, dunque preferì rassegnarsi a un'apatica solitudine.\nPassarono gli anni, e l'isolamento permise a Briar di riflettere su se stessa e sul mondo fuori dalla sua cella. Trascorreva il tempo origliando le conversazioni delle guardie, inventando nuovi modi per tormentarli e avere carne cruda, combattuta tra l'organizzare gare di corsa tra i suoi ragni domestici o mangiarli.\nUn giorno, per caso, mentre giocava con il suo giogo, allentò inavvertitamente l'emolite arrivando quasi ad aprire la serratura. Briar si bloccò al pensiero dei suoi emomaniaci vicini: sarebbe diventata come loro? Ma poi capì una cosa: essere sotto controllo era pericoloso tanto quanto essere fuori controllo. Voleva trovare un equilibrio.\nDopo aver compreso il meccanismo dell'emolite, Briar creò un piano.\nOrmai le guardie erano talmente abituate alle sue richieste di attenzione che quando ne attirò una vicino alla sua cella nessuno si accorse della sua assenza prima che fosse troppo tardi. Il sangue della guardia la travolse, accendendo una fiamma che da tempo attendeva di divampare.\nBriar era finalmente libera.\nOra l'arma vivente vaga soddisfatta per le strade di Noxus, con la gogna sempre al suo posto... Finché lei non decide di liberarsene. Mentre si abitua al mondo esterno, e la Rosa Nera monitora questo inaspettato sviluppo, Briar impara avidamente tutto ciò che può, facendo nuovi amici e nuove scoperte in un mondo che non vede l'ora di vivere."
    },
    "Caitlyn": {
        "name": "Caitlyn",
        "region": "Piltover",
        "image_url": "https://cmsassets.rgpub.io/sanity/images/dsfx7636/universe/09b3e27b82ad338c0fe2dd7699bc3883c7281c33-1920x1133.jpg?accountingTag=LoL",
        "champ_url": "https://universe.leagueoflegends.com/it_IT/champion/caitlyn/",
        "lore": "Nata in una famiglia ricca e influente del clan dei mercanti, Caitlyn Kiramman ha rapidamente appreso le norme sociali della vita di Piltover, ma ha sempre preferito passare il tempo nelle zone più selvagge oltre le mura. Si è sempre trovata a suo agio tanto tra l'élite più ricca della Città del progresso quanto inseguendo un cervo tra il fango della foresta, e non ha mai avuto problemi a tracciare il volo di un uccello sui distretti mercantili o colpire l'occhio di un coniglio a 250 metri di distanza con il moschetto a ripetizione del padre.\nLe più grandi risorse di Caitlyn, però, erano l'intelligenza e la voglia di imparare dai suoi genitori, che hanno sempre rafforzato il suo concetto di giusto e sbagliato, anche in un contesto di comodità e privilegi. Sua madre era una delle più importanti contabili del Clan Kiramman e aveva sempre messo in guardia Caitlyn contro le seduzioni di Piltover e le sue promesse dorate, in grado di indurire anche il più tenero dei cuori. All'inizio Caitlyn non prestò attenzione a questi avvertimenti: per lei Piltover era un'oasi di bellezza e ordine dove amava riposarsi dopo le sue scorribande nella natura selvaggia.\nTutto sarebbe cambiato in un Giorno del Progresso, dopo qualche anno.\nCaitlyn, tornata da una delle sue lunghe spedizioni nella foresta, trovò la sua casa vuota e saccheggiata. I servitori della famiglia erano tutti morti e non c'era traccia dei suoi genitori. Caitlyn mise la sua casa in sicurezza per poi partire alla loro ricerca.\nCacciare in una città era molto diverso dal seguire le tracce nella foresta, ma Caitlyn riuscì a trovare gli uomini che avevano fatto irruzione in casa sua, uno dopo l'altro. Seguendo la pista, arrivò nel nascondiglio segreto dove la madre e il padre venivano torturati per ottenere informazioni. Con il favore della notte, riuscì a salvarli e ad avvertire i Guardiani di Piltover... ma nessuno dei rapitori arrestati era a conoscenza dell'identità dell'individuo che li aveva assoldati, avendo interagito solo con un contatto il cui nome iniziava con la lettera C.\nCaitlyn e i genitori iniziarono a ricostruire le proprie vite... ma qualcosa di fondamentale era cambiato. In particolare, sua madre non riusciva più ad affrontare la politica e i doppi giochi della vita del clan e rinunciò al suo ruolo di prestigio, lasciando un vuoto al vertice dei Kiramman. Caitlyn, benché amasse molto i suoi genitori, non aveva intenzione di prendere il suo posto, né di imparare il mestiere di artificiere del padre.\nPer questo, decise di dedicarsi a districare la ragnatela di intrighi che avvolgeva il misterioso \"C\". Sfruttando le sue abilità di cacciatrice, si affermò come investigatrice privata e diventò rapidamente famosa per essere in grado di trovare chiunque o qualunque cosa. Come riconoscimento per il suo successo, i genitori le costruirono un fucile hextech di squisita fattura, più preciso di qualsiasi moschetto. Era un'arma in grado di accogliere munizioni di diverso tipo e poteva essere facilmente modificata sul campo.\nDopo un caso particolarmente traumatico, che coinvolgeva un dispositivo hextech scomparso e una serie di rapimenti di bambini, Caitlyn venne convocata dai guardiani.\nEra stata raccomandata da un loro membro, altrettanto abituato ai casi più strani; le venne offerta la posizione di sceriffo dopo una battaglia contro un'armata di chimerici impazziti al soldo di un ricercatore chemtech, portato alla follia dalle sue stesse pozioni. In un primo momento Caitlyn si sottrasse alla posizione, ma poi realizzò che con tutte le risorse dei guardiani avrebbe avuto più probabilità di scoprire l'identità del misterioso \"C\".\nDa allora, Caitlyn è diventata una rispettatissima agente dei guardiani, sempre impegnata per rendere la Città del progresso un posto migliore e più sicuro. Di recente le è stata assegnata come partner una nuova recluta da Zaun, l'impertinente e spericolata Vi. Nelle taverne e nelle prigioni, i colleghi guardiani e i criminali in gattabuia raccontano storie su come sia nata questa improbabile coppia, dimostratasi così efficiente.\nCiò che Caitlyn non sa, però, è che anche \"C\" la tiene d'occhio... specialmente ora che le sue indagini la stanno portando sempre più vicina alla verità."
    },
    "Camille": {
        "name": "Camille",
        "region": "Piltover",
        "image_url": "https://cmsassets.rgpub.io/sanity/images/dsfx7636/universe/c5706cb3e60e90c8a80edc4630f66fb9967a7b2c-1024x616.jpg?accountingTag=LoL",
        "champ_url": "https://universe.leagueoflegends.com/it_IT/champion/camille/",
        "lore": "Il Clan Ferros capisce il sacrificio.\nBuona parte delle ricchezze della famiglia sono nate dalla raccolta di un cristallo raro dei Brackern, creature originarie di Shurima. Questi cristalli hex, o \"primi cristalli\", contenevano un potere normalmente utilizzato solo da coloro con una capacità magica innata. Il motto della famiglia Ferros si ispira al sacrificio di una pro prozia di Camille, che perse un braccio durante una delle prime spedizioni: \"Donerò alla famiglia\".\nI Brackern erano una risorsa limitata e la famiglia di Camille dovette trovare modi per potenziare i cristalli che aveva accumulato. Ricorrendo a loschi investimenti nella chemtech e nell'alchimia runica, svilupparono cristalli hex sintetici, meno potenti ma più facili da fabbricare.\nCi furono però delle conseguenze. Da tempo, si dice che la produzione di cristalli sintetici sia una delle cause principali del Grigio di Zaun. Inoltre, fu solo grazie allo spionaggio, all'intimidazione e all'omicidio, che il Clan Ferros riuscì a mantenere il suo monopolio su questo inestimabile bene. Si assicurò una produzione costante a Zaun, sufficiente a finanziare la vita di corte della famiglia presso l'illustre Corte Bluewind di Piltover.\nCamille, essendo la figlia maggiore dei padroni del Clan Ferros, ricevette tutti i vantaggi educativi possibili. Ebbe maestri eccezionali, imparando varie lingue straniere e suonando il violoncello come una consumata concertista. Camille imparò anche a leggere e a scrivere la lingua antica di Shurima mentre aiutava suo padre negli scavi nella Valle di Odyn.\nLa tradizione voleva che fosse uno dei figli più giovani a diventare l'agente principale del clan, pronto a lavorare con il padrone del clan per garantire il successo della famiglia, a ogni costo. Tuttavia, il fratello minore di Camille, Stevan, era di costituzione gracile, quindi Camille prese il suo posto. Lui guardò gelosamente la sorella addestrarsi, e lei divenne forte e abile nel combattimento, nella ricognizione e negli interrogatori.\nQuando Camille aveva venticinque anni, dei criminali potenziati di Zaun attaccarono lei e suo padre, con l'obiettivo di rubare dei preziosi segreti industriali. Il padre di Camille morì per le ferite e sua madre morì di dispiacere poco dopo. Stevan divenne il padrone del clan e raddoppiò gli investimenti nella ricerca sul potenziamento umano con tecnologie hextech, ansioso di dimostrare il suo valore da leader.\nDopo un anno di lutto, supervisionò personalmente la nomina di Hakim Naderi a capo artificiere della famiglia, un giovane e promettente cristallografo proveniente da Bel'Zhun, una città sulla costa di Shurima.\nCamille chiese ad Hakim un potenziamento hextech per superare i limiti umani del suo corpo. Hakim si innamorò all'istante di Camille e i due si legarono sempre più, lavorando a stretto contatto e passando le notti a raccontarsi storie di Shurima... finché Camille non ricambiò i sentimenti. I due coltivavano senza freni la loro passione, sapendo che l'operazione avrebbe significato la fine del loro periodo insieme. Hakim si sarebbe occupato di altri lavori e Camille si sarebbe nuovamente dedicata soltanto ai suoi doveri di agente. Hakim inoltre era preoccupato che, nel rimuovere il cuore di Camille, avrebbe potuto privarla anche della sua umanità.\nPochi giorni prima dell'operazione, Hakim le chiese di sposarlo e la implorò di fuggire con lui. Per la prima volta nella sua vita, Camille era combattuta.\nStevan, invece, sapeva di aver bisogno di Camille per mettere in atto i suoi piani. Quando seppe della proposta di Hakim, Stevan aspettò che i due fossero insieme e inscenò un attacco ai suoi danni. Vedendolo sanguinante e tumefatto, Camille realizzò cosa sarebbe successo se fosse stata distratta.\nHakim implorò Camille, che però non volle sentire ragioni. Avrebbe \"donato alla famiglia\". Camille insistette affinché l'operazione venisse effettuata e troncò la sua relazione con Hakim.\nLui sapeva di essere l'unico in grado di operarla senza rischi. Rimosse il suo cuore, lo sostituì con una tecnologia hextech, e si licenziò. Quando Camille si svegliò, il laboratorio dove aveva trascorso tante ore con Hakim era deserto.\nSi concentrò subito sul suo lavoro. Si fece rifinire ulteriormente, facendosi montare lame sulle gambe, rampini sulle anche e altri piccoli potenziamenti hextech, al punto da non sapere più quanto fosse rimasto della donna che era un tempo. E mentre il Clan Ferros diventava sempre più ricco e potente, le missioni di Camille si facevano più oscure e letali.\nGrazie al cuore hextech non invecchiava, ma gli anni non erano altrettanto clementi con il fratello. Eppure, nonostante il suo corpo diventasse sempre più fragile, la stretta di Stevan sul clan non si allentava.\nUn giorno Camille scoprì la profondità del tradimento di Stevan e realizzò che i suoi piani non erano più nell'interesse della famiglia. In quel momento abbandonò gli ultimi sentimenti che provava per il fratello.\nOra, dopo aver affidato alla pronipote preferita il ruolo di padrone del clan, Camille guida gli affari pubblici della famiglia, oltre a quelli più segreti. Risolve... problemi difficili, accettando le sue trasformazioni sovrumane e ragionando con la freddezza di una macchina. Eppure, c'è uno strano e triste turbamento nel suo cuore hextech che potrebbe rivelarsi un presagio nefasto.\nCiò nonostante, Camille non riesce a stare con le mani in mano e si rinvigorisce compiendo missioni di spionaggio industriale, bevendo una tazza di tè appena preparato e facendo lunghe passeggiate nel Grigio."
    },
    "Cassiopeia": {
        "name": "Cassiopeia",
        "region": "Noxus",
        "image_url": "https://cmsassets.rgpub.io/sanity/images/dsfx7636/universe/f1991d2eb2a3f9543897c95278c31f6e56670588-1215x717.jpg?accountingTag=LoL",
        "champ_url": "https://universe.leagueoflegends.com/it_IT/champion/cassiopeia/",
        "lore": ""
    },
    "Cho'gath": {
        "name": "Cho'gath",
        "region": "Il vuoto",
        "image_url": "https://cmsassets.rgpub.io/sanity/images/dsfx7636/universe/b5b1910f31e78d7b71c828da516b417146b62d4a-1215x717.jpg?accountingTag=LoL",
        "champ_url": "https://universe.leagueoflegends.com/it_IT/champion/chogath/",
        "lore": "Esiste un luogo tra le dimensioni, tra un mondo e l'altro. Alcuni lo chiamano l'Esterno, altri l'Ignoto. Chi lo conosce davvero, però, lo chiama il Vuoto. Nonostante il suo nome, il Vuoto non è uno spazio vuoto, bensì la dimora di orrori inenarrabili, inconcepibili per la mente dell'uomo. Cho'Gath è una creatura nata nel Vuoto, ed è talmente malvagia che molti non si azzardano nemmeno a pronunciare il suo nome. I suoi simili hanno fatto breccia nei muri dimensionali, cercando una via per raggiungere Runeterra, per poterla visitare e trattare come un piccolo paradiso in cui far proliferare i loro orrori. Si chiamano creature del Vuoto, e sono così antiche e terribili da essere completamente al di fuori della storia. Si narra che le creature del Vuoto comandino immensi eserciti demoniaci in altri mondi, e che in passato vennero scacciati da Runeterra da un potere magico, perso nell'antichità.\nSe fosse vero, allora anche le altre voci potrebbero essere fondate: ciò comporterebbe che un giorno le creature del Vuoto torneranno. Già oggi, a Icathia, c'è qualcosa di oscuro. Cho'Gath, un essere alieno fatto di violenza e cattiveria, in grado di atterrire anche i guerrieri più impavidi. Si nutre delle sue prede, diventando più grande e forte nel corso del suo banchetto. Quel che è peggio è che è un essere molto intelligente, simbolo di un orrenda verita: il Vuoto contiene creature senzienti."
    },
    "Corki": {
        "name": "Corki",
        "region": "Bandle city",
        "image_url": "https://cmsassets.rgpub.io/sanity/images/dsfx7636/universe/5bf51137ae5bdf98b83e2e791f6c288d6121470d-1215x717.jpg?accountingTag=LoL",
        "champ_url": "https://universe.leagueoflegends.com/it_IT/champion/corki/",
        "lore": "Quando Heimerdinger e i suoi compagni yordle arrivarono a Piltover, scelsero di vivere per far progredire la scienza, facendo subito delle rivoluzionarie scoperte nel campo della tecnomaturgia. Gli yordle compensano con l'operosità la loro scarsa statura. Corki, il bombardiere spericolato, ha ottenuto il suo soprannome pilotando una delle loro prime invenzioni, il prototipo del girocottero da ricognizione per le truppe d'assalto, la più importante risorsa del Corpo di Spedizione di Bandle (CSB). Con il suo squadrone, le Canaglie Urlanti, Corki sorvola Valoran, esplorando il territorio ed esibendosi in acrobazie aeree per il diletto dei passanti.\nCorki è il membro più noto delle Canaglie Urlanti, perché non perde mai la calma, nemmeno sotto attacco, ed è così coraggioso da sembrare pazzo. Ha servito in molte guerre, spesso accettando missioni che lo avrebbero portato dietro le linee nemiche, per ottenere informazioni segrete o consegnare messaggi in zone ad alto rischio. Ama il pericolo e dice sempre che non c'è niente di meglio di un bello scontro aereo per iniziare una giornata. Oltre a essere un grande asso del volo, Corki ha modificato il suo girocottero, dotandolo di un arsenale di armi, che secondo alcuni serve più a incutere timore che altro. Quando le guerre aperte sono cessate, Corki è stato costretto alla pensione. Disse che si sentiva ''senza ali e col motore in avaria.'' Provò a distrarsi col volo acrobatico e sfidando la morte nei canyon, ma senza quell'inebriante profumo di polvere da sparo e senza fischi dei proiettili non era la stessa cosa."
    },
    "Darius": {
        "name": "Darius",
        "region": "Noxus",
        "image_url": "https://cmsassets.rgpub.io/sanity/images/dsfx7636/universe/bd6bd9efb4295687e683fd97d67a509d3ed6c26f-1215x717.jpg?accountingTag=LoL",
        "champ_url": "https://universe.leagueoflegends.com/it_IT/champion/darius/",
        "lore": "Darius e suo fratello Draven sono cresciuti orfani nella città portuale di Basilik. Darius faceva di tutto per il sostentamento di entrambi, lottando contro altre bande di teppisti più grandi e contro chiunque osasse minacciare suo fratello minore, se necessario anche la guardia cittadina. Ogni giorno, in strada, era una guerra per la sopravvivenza. A dodici anni, Darius aveva già più cicatrici di quante alcuni soldati ne accumulino in una vita intera.\nDopo l'assedio di Basilik da parte dell'impero noxiano, il comandante vittorioso Cyrus vide la forza di questi sprezzanti fratelli, ai quali offrì di unirsi ai ranghi delle sue truppe. Negli anni, i due hanno combattuto in sfiancanti campagne di conquista in tutti gli angoli del mondo, stroncando alcune ribellioni contro il trono.\nNell'impero tutti potevano ottenere potere, a prescindere dalle origini, dalla cultura o dalla loro storia. Nessuno aveva fatto proprio questo ideale più di Darius. Partendo da umili origini aveva fatto carriera nell'esercito, mettendo sempre il dovere al primo posto e venendo grandemente rispettato grazie alla sua aggressività, alla sua disciplina e al suo rifiuto irrevocabile di arrendersi. Negli insanguinati campi della pianura di Dalamor giustiziò addirittura un generale noxiano, colpevole di aver ordinato una codarda ritirata. Con un ruggito sprezzante e la sua ascia insanguinata, Darius radunò le truppe in rotta e portò a casa una vittoria inaspettata contro un nemico in grande vantaggio numerico.\nVenne ricompensato con un comando tutto suo, che attirò migliaia di reclute volonterose da tutto l'impero. Darius ne respinse la grande maggioranza, accettando solo i più forti e i più disciplinati, quelli con una volontà di ferro. La sua fama era tale, anche fuori da Noxus, che spesso intere città si arrendevano alla sola vista dei suoi stendardi.\nDopo una logorante vittoria contro le nuvole-fortezze dei Varju, un fiero popolo guerriero che aveva resistito per anni all'aggressione noxiana, Darius ricevette il titolo di Mano di Noxus dall'imperatore Boram Darkwill in persona. Chi conosceva Darius sapeva che egli non voleva né potere, né adulazione. Voleva solo il trionfo di Noxus. Darkwill ordinò quindi a lui e alle sue truppe di andare a nord, verso il Freljord, per piegare le tribù barbare.\nLa campagna durò per anni, trascinandosi fino a un aspro e gelido stallo. Darius riuscì a sopravvivere di un soffio a vari tentati omicidi e imboscate, e persino alla cattura da parte del feroce clan Artiglio d'Inverno. Iniziava ad essere stanco di infinite guerre di logoramento, perciò tornò a Noxus per chiedere dei rinforzi militari.\nMarciò coi suoi veterani nella capitale, scoprendo che l'imperatore era morto, ucciso grazie a un colpo di stato di Jericho Swain. L'atto era stato supportato da molti alleati, incluso il fratello di Darius, Draven.\nEra una posizione difficile. Molte casate di nobili si aspettavano che lui, essendo la Mano di Noxus, vendicasse Darkwill, ma Darius conosceva e rispettava il generale Swain, caduto in disgrazia dopo un assalto a Ionia finito male. Aveva persino parlato in suo favore contro il congedo. I giuramenti della Mano erano verso Noxus, non verso un sovrano, e Swain era un uomo che parlava in modo onesto della sua nuova visione dell'impero. Darius realizzò che era pronto ad accettare il suo comando... ma Swain aveva altri piani.\nCon la fondazione del Trifarix, tre individui avrebbero governato Noxus insieme, incarnando ciascuno uno dei principi della forza: visione, potenza e astuzia. Darius accettò volentieri il suo posto nel consiglio, giurando di addestrare un nuovo esercito d'élite, la Legione trifariana, i più leali e prestigiosi guerrieri dell'impero, per condurre le armate di Noxus verso una nuova e gloriosa era di conquiste."
    },
    "Diana": {
        "name": "Diana",
        "region": "Targon",
        "image_url": "https://cmsassets.rgpub.io/sanity/images/dsfx7636/universe/c3c3198b3ffb3d419b0963c5a5a631a4aa9a831b-1215x717.jpg?accountingTag=LoL",
        "champ_url": "https://universe.leagueoflegends.com/it_IT/champion/diana/",
        "lore": ""
    },
    "Dr. mundo": {
        "name": "Dr. mundo",
        "region": "Zaun",
        "image_url": "https://cmsassets.rgpub.io/sanity/images/dsfx7636/universe/326545c5cf571981bff487ab158bca6b08c9d28d-1215x717.jpg?accountingTag=LoL",
        "champ_url": "https://universe.leagueoflegends.com/it_IT/champion/drmundo/",
        "lore": "Nei reparti del famigerato manicomio di Zaun si aggira una figura mostruosa. Ha metodi audaci, una sega affilata e dei pazienti terrorizzati. Quest'uomo non è certo un dottore, se non nella sua fantasia.\nIl suo nome si è perso nel tempo e nella memoria, ma un tempo Dr. Mundo era un agente di uno dei più potenti baroni chimici. Noto per la sua vivace affabilità, aveva un carattere particolarmente piacevole, per essere un uomo dedito all'intimidazione fisica. Era sempre pronto a inventare nomignoli, distribuiva amichevoli pacche sulle spalle e non si rendeva conto di quando pestava i piedi a qualcuno. Un giorno finì per pestare i piedi proprio al suo capo.\nVolendone fare un esempio, il barone chimico lo fece internare nel manicomio Osweld, noto per le sue cure discutibili e per il trattamento inumano riservato ai pazienti. Il barone guardò con soddisfazione il suo agente che veniva incatenato e trascinato nei confini imbottiti della cella più sicura del manicomio.\nI mesi passarono e l'agente fu vittima di orrori innominabili perpetrati dai suoi cosiddetti infermieri. Gli furono inflitti trattamenti sperimentali, senza alcuna cura per la sua salute: nervi malamente stimolati, lobi sezionati, medicine non approvate somministrate in grandi quantità. L'agente iniziò a cambiare, e la sua corporatura diventava ogni giorno più muscolosa. Al suo cervello, invece, andò molto peggio. Perse tutti i ricordi della vita passata e la capacità di comprendere il mondo crudele che lo circondava. La vecchia camicia di forza gli ricordava il bianco dei camici del personale medico intorno a lui.\nLeggendo erroneamente le parole sulla sua uniforme, si convinse di avere un nuovo nome e una professione.\nSarò un dottore anch'io. Altrimenti perché dovrei essere in questo maledetto manicomio?, pensò. E tutte queste persone... devono essere i miei pazienti.\nUn giorno il barone chimico venne a liberare il suo agente dal manicomio. Con sua somma sorpresa, non trovò nessuno ad accoglierlo all'ingresso. L'edificio era vuoto e silenzioso, se non per il flebile bofonchiare incoerente di un paziente impazzito in fondo al corridoio.\nIl barone entrò nella stanza e fu accolto da uno spettacolo agghiacciante: sul pavimento erano ammassate decine di cadaveri. Erano i pazienti e il personale, tutti smembrati e irriconoscibili. Sopra di loro c'era un colossale mostro viola, che blaterava parole incomprensibili con una grande lingua blu penzolante dalla bocca spalancata. I muscoli sembravano scoppiare sotto i suoi vestiti decisamente troppo stretti, e aveva una sega chirurgica stretta in mano. Il barone sbiancò, trovandosi al cospetto del mostro che riconobbe come il suo vecchio agente.\nL'agente, avendo completamente dimenticato il capo, vide solo un altro paziente con un disperato bisogno di essere curato. Il mostro viola si lanciò verso il barone chimico, agitando la sega con entusiasmo. Il barone sfoderò la pistola chemtech e sparò. Il colpo attraversò da parte a parte il bestione, facendolo tentennare...\nma solo per un istante.\nIl buco nella carne della creatura si chiuse rapidamente e la ferita si coprì di nuovi muscoli. Il mostro si fermò, scrutò il barone e disse: \"Tu malato. Serve aiuto!\"\nImitando ciò che aveva visto fare così tante volte allo staff del manicomio, l'agente gettò l'uomo su una barella, lo assicurò ai lacci e preparò gli strumenti per l'operazione. Il barone chimico, terrorizzato, capì che lo attendeva una fine orribile.\nL'operazione chirurgica, come quelle precedenti (e quelle future!), non andò a buon fine. Il promettente dottore aggiunse i resti del paziente alla pila sul pavimento. Era triste per la sua morte, ma sapeva di aver fatto tutto il possibile. Inoltre, avrebbe avuto altre occasioni. Zaun era piena di persone malate che aspettavano solo di essere curate. Con un sorriso sulle labbra, lasciò l'ospedale e partì alla ricerca di nuovi pazienti nelle strade della città."
    },
    "Draven": {
        "name": "Draven",
        "region": "Noxus",
        "image_url": "https://cmsassets.rgpub.io/sanity/images/dsfx7636/universe/1b9079d79643c08bc25c143418b96c5883d48b52-1215x717.jpg?accountingTag=LoL",
        "champ_url": "https://universe.leagueoflegends.com/it_IT/champion/draven/",
        "lore": ""
    },
    "Ekko": {
        "name": "Ekko",
        "region": "Zaun",
        "image_url": "https://cmsassets.rgpub.io/sanity/images/dsfx7636/universe/582abd081125c2ef8f47609bc42a9f1bb71782fb-1215x717.jpg?accountingTag=LoL",
        "champ_url": "https://universe.leagueoflegends.com/it_IT/champion/ekko/",
        "lore": "Nato con l'acume di un genio, Ekko si divertiva a costruire meccanismi semplici ancor prima di imparare a camminare. I suoi genitori, Inna e Wyeth, giurarono di fare tutto il possibile per garantirgli un futuro. Pensavano che Zaun, con il suo crimine e il suo inquinamento, avrebbe soffocato Ekko, che invece meritava una vita di agio e opportunità a Piltover. Durante la gioventù, Ekko vide i suoi genitori invecchiare rapidamente a causa delle interminabili ore di lavoro nelle pericolose e soffocanti fabbriche. Guadagnavano pochi spiccioli mentre gli avari proprietari delle fabbriche, insieme ai beffardi compratori piltoveriani, si godevano i frutti della loro fatica.\nPensavano che ne sarebbe valsa la pena se fosse servito, un giorno, a far vivere loro figlio nella città superiore.\nEkko vedeva le cose diversamente. Zaun aveva i suoi difetti, ma era anche un luogo dinamico, traboccante di energia e potenziale. L'industria, l'inventiva e la forza d'animo degli zauniti erano una fucina d'innovazione. Erano riusciti a costruire una civiltà dalle ceneri di una catastrofe e avevano prosperato dove chiunque altro avrebbe fallito. Questo spirito catturò la fantasia di Ekko, spingendolo verso una gioventù vissuta all'insegna dell'invenzione e dell'innovazione.\nNon era il solo. Fece amicizia con orfani squattrinati, fuggitivi dalla mente curiosa e novellini ambiziosi. Gli zauniti tendevano a rifiutare l'educazione formale, preferendo gli apprendistati, ma questi \"bimbi sperduti di Zaun\" si lasciavano formare dalle labirintiche strade della città. Sprecavano il loro tempo come sanno fare i giovani, correndo nei mercati di confine, scalando i palazzi del Sump e arrivando fino al livello panoramico. Erano giovani e selvaggi e non rispondevano a nessuno.\nUna notte, durante una passeggiata solitaria tra le macerie di un laboratorio demolito da poco, Ekko fece una scoperta straordinaria: il frammento di un cristallo verde-azzurro che risplendeva di energia magica. Ogni bambino di Zaun conosceva le storie dei cristalli hextech, il segreto delle armi e degli eroi. I cristalli potevano cambiare il mondo, e ora lui ne aveva uno tra le mani, seppure rotto. Cercò di trovare altri pezzi, ma il rumore degli stivali degli agenti corazzati gli fece capire di non essere il solo a volerli. Ekko riuscì a scappare a malapena e tornò a casa.\nFece esperimenti di ogni tipo con il cristallo. Durante una delle sue prove poco convenzionali, la gemma esplose in un vortice di polvere scintillante, creando distorsioni temporali vorticanti. Quando riaprì gli occhi, Ekko vide frammenti e schegge di realtà, echi e versioni alternative di sé stesso, guardarlo di rimando in preda al panico, persi nei continuum fratturati.\nAveva proprio combinato un pasticcio.\nCoordinandosi con difficoltà, tutte le versioni parallele di Ekko riuscirono a contenere e riparare lo squarcio che aveva aperto nella trama della realtà. Alla fine, riuscì a controllare i poteri cronali del cristallo frantumato, confinandolo in uno strumento che gli avrebbe permesso di manipolare il tempo in piccole quantità; in teoria, perlomeno.\nNel giorno del suo onomastico, i suoi amici lo convinsero ad arrampicarsi sulla vecchia torre dell'orologio conosciuta come Vecchio Affamato. Ekko decise di portare con sé il suo dispositivo, ancora in fase sperimentale.\nI bimbi sperduti si arrampicarono, fermandosi di tanto in tanto per disegnare qualche oscena caricatura di noti piltovini. Erano quasi in cima, quando una ringhiera cedette facendo cadere un amico di Ekko verso una morte certa. Istintivamente, come se lo avesse fatto migliaia di volte, Ekko attivò il dispositivo. I mondi s'infransero attorno a lui mentre veniva trascinato all'indietro, in un vortice di particelle temporali.\nEkko si ritrovò qualche secondo nel passato e vide il suo amico avvicinarsi alla stessa asse di legno marcio. L'asse si ruppe, il ragazzo cadde, ma questa volta Ekko era pronto. Si lanciò verso il bordo e lo afferrò per la maglia. Ekko cercò di tirarlo in salvo, ma l'amico rimase bloccato tra gli ingranaggi della torre e...\nStop. Riavvolgi.\nSvariati tentativi dopo, riuscì a salvare la vita dell'amico. Dal punto di vista della combriccola, i riflessi sovrannaturali di Ekko avevano salvato un amico ancor prima che gli altri realizzassero che era in pericolo. Raccontò ai suoi amici del cristallo e gli fece giurare di non rivelarlo a nessuno. Gli scapestrati decisero invece di sfidarsi in prove di coraggio sempre più sciocche, sapendo che Ekko aveva modo di salvarli dai guai.\nA ogni tentativo, dopo molti incidenti, il dispositivo di manipolazione cronale, che Ekko chiamava Motore Zero, crebbe in stabilità. L'unico limite era il numero di riavvolgimenti che il suo corpo avrebbe potuto reggere prima che subentrasse lo sfinimento.\nIl potere di manipolare il tempo ha reso Ekko una persona d'interesse per alcuni dei personaggi più geniali, potenti e pericolosi di Zaun e Piltover. Ma gli unici suoi interessi sono gli amici, la famiglia e la sua città. Sogna il giorno in cui la sua città metterà in ombra la cosiddetta Città del progresso, in cui la patina dorata di Piltover verrà offuscata dall'inventiva e dall'ardore indomabile di una Zaun non guidata dal privilegio di innumerevoli generazioni, bensì dalla spinta della scoperta. Non ha un piano, ma ha tutto il tempo del mondo.\nIn fondo, se il suo Motore Zero può cambiare il passato, quanto difficile può essere cambiare il futuro?"
    },
    "Elise": {
        "name": "Elise",
        "region": "Isole ombra",
        "image_url": "https://cmsassets.rgpub.io/sanity/images/dsfx7636/universe/7b72ce48ede875d47c4877de71f8aa53da8b8bbb-1215x717.jpg?accountingTag=LoL",
        "champ_url": "https://universe.leagueoflegends.com/it_IT/champion/elise/",
        "lore": "Lady Elise nacque molti secoli fa nella casata Kythera, una delle famiglie più antiche di Noxus, e apprese subito che il potere della bellezza poteva influenzare le menti più deboli.\nRaggiunta la maggiore età accettò la corte di Berholdt, erede della casata Zaavan. L'unione venne osteggiata da molti, dal momento che avrebbe rafforzato i Kythera a spese degli Zaavan, ma Elise si impegnò a fondo per incantare il suo futuro marito e manipolare i suoi detrattori per garantirsi una promessa.\nAll'insaputa della ragazza, questo matrimonio politico era stato pianificato da molti anni da forze oscure che operavano dietro le quinte dell'impero, e Berholdt Zaavan non era che una pedina in un gioco molto più grande. Tuttavia il controllo completo di Elise sull'uomo fu una piega inaspettata degli eventi e, sebbene lui rimanesse formalmente alla guida della casa, era chiaro in quali mani risiedesse il vero potere. Con il passare del tempo, il suo risentimento crebbe.\nUna sera, durante una fredda cena, Berholdt le rivelò di aver avvelenato il suo vino, e ordinò a Elise di ritirarsi dalla società e di permettergli di prendere le redini del potere. Sapendo che doveva avere l'antidoto sulla sua persona, Elise recitò il ruolo della moglie pentita, piangendo e implorando il perdono del marito. Proprio quando sembrò essersi quasi convinto, afferrò un coltello e glielo piantò nel cuore.\nAnche dopo aver bevuto l'antidoto, Elise fu costretta a letto per settimane… e fu allora che la Pallida Signora le si avvicinò.\nL'enigmatica signora della \"Rosa Nera\" le parlò di una misteriosa società segreta dove stregoneria e conoscenze nascoste venivano condivise con chi si dimostrava degno di fiducia, e tenute nascoste a chi ne era indegno. In realtà, alla Pallida Signora non interessava chi controllava ciascuna delle nobili casate, fintanto che le erano fedeli. Dal momento che Elise aveva ucciso il debole Berholdt, avrebbe dovuto dimostrare il suo valore o sarebbe stato trovato un sostituto più adatto.\nIntravedendo la possibilità di ottenere un potere ancora maggiore, Elise si mosse nella congrega come nessuno prima di lei. Incontrava spesso i suoi membri più importanti, esercitando la sua influenza e minacciando i suoi rivali in una complessa ragnatela di complotti. Con la ricchezza delle due casate in pochi riuscivano a opporsi a lei, ed Elise divenne ancora più abile a convincere gli altri a obbedirle.\nInfine venne a sapere dell'esistenza di un oggetto tenuto in grande considerazione dalla Rosa Nera: il teschio di un antico signore della guerra chiamato Sahn-Uzal, che si diceva essere stato nascosto molto tempo prima sulle Isole Ombra. Desiderosa di guadagnare il favore della Pallida Signora, Elise trovò un capitano disperato, sommerso dai debiti, disposto a traghettare lei e i suoi seguaci fino alla città maledetta di Helia. Approdarono su una spiaggia di sabbia cinerea, e vennero tormentati da malefici spettri mentre cercavano, invano, la cripta perduta.\nMa Elise trovò qualcosa che non aveva previsto.\nUna creatura proveniente da un passato dimenticato si era stabilita nei bui sotterranei della città. Questo mostro rigonfio e chitinoso era il dio ragno Vilemaw - ed emerse dall'oscurità per divorare gli intrusi, prima di affondare le sue zanne nella spalla di Elise. Cadde a terra, urlando e contorcendosi mentre il veleno le provocava una terribile metamorfosi. La sua schiena iniziò a inarcarsi, mentre una serie di zampe aracnidi si facevano strada nella sua carne.\nInfine, senza fiato per l'agonia della trasformazione, Elise si girò e vide il suo nuovo padrone sopra di lei. In quel momento tra i due si manifestò una muta comprensione e lei tornò velocemente alla spiaggia, lasciata in pace dagli spiriti dell'isola mentre attraversava la selva demoniaca.\nAlcune settimane dopo, quando la sua nave tornò nella capitale noxiana nel cuore della notte, Elise aveva riacquistato la sua forma umana… sebbene fosse l'unica creatura viva a bordo.\nAnche se non venne mai trovata alcuna prova dell'esistenza del teschio del signore della guerra, la Pallida Signora vide il nuovo pericoloso dono di Elise per quello che era: un mezzo per viaggiare senza pericoli tra Noxus e le Isole Ombra. Venne stretto un patto: la Rosa Nera avrebbe fornito a Elise un numero infinito di ignare vittime da offrire in sacrificio al dio aracnide, e in cambio lei avrebbe recuperato i potenti artefatti trovati su quelle isole corrotte e proibite.\nElise riprese possesso della sua residenza, nei trascurati corridoi della casata Zaavan, alimentando con cura la sua reputazione di eremita seducente e irraggiungibile. In pochi hanno anche solo immaginato la sua vera natura, ma le voci più strane non mancano: racconti assurdi sulla sua bellezza senza tempo, e su una creatura terrificante e vorace nascosta nelle viscere del suo polveroso palazzo in rovina.\nSebbene siano passati secoli, ogni volta che Elise sente il richiamo del suo dio torna nella terra della Nebbia Oscura con al seguito un ignaro spasimante, o qualche altra anima credulona.\nE nessuno dei suoi accompagnatori fa mai ritorno."
    },
    "Evelynn": {
        "name": "Evelynn",
        "region": "Runeterra",
        "image_url": "https://cmsassets.rgpub.io/sanity/images/dsfx7636/universe/2f8ee3f69973dd73de75eb3367d5d8efadf4a5d7-1920x1133.jpg?accountingTag=LoL",
        "champ_url": "https://universe.leagueoflegends.com/it_IT/champion/evelynn/",
        "lore": "Negli angoli più oscuri di Runeterra, il demone Evelynn cerca la sua prossima vittima. Attira le sue prede con l'aspetto di una sensuale donna umana, ma nel momento in cui una persona soccombe al suo fascino lei scatena la sua vera forma, provocando inimmaginabili tormenti sulla sua vittima e traendo piacere dal suo dolore. Per il demone, queste relazioni sono poco più che avventure di una notte. Per il resto di Runeterra sono macabri racconti sulla passione senza controllo, terribile memento di quanto costi veramente il desiderio più libertino.\nEvelynn non è sempre stata una cacciatrice di tale abilità. Cominciò a esistere eoni fa, come qualcosa di primordiale, informe e appena senziente. Questa piccola scheggia di oscurità rimase così, insensibile a ogni stimolo, per centinaia di anni. E sarebbe potuta rimanere in questo stato, se solo il mondo non fosse sprofondato nel conflitto. La Guerra delle Rune, come venne in seguito chiamata, fece conoscere al mondo un'era di indicibili sofferenze.\nMentre gli abitanti di Runeterra soffrivano di dolore, angoscia e perdite, questo frammento d'ombra cominciò ad agitarsi. Il nulla che aveva conosciuto per così tanto tempo era stato sostituito dalle convulsioni di un mondo in agonia. La creatura tremò d'eccitazione.\nCon l'intensificarsi della Guerra delle Rune, il tormento del mondo divenne così intenso che l'ombra si sentì quasi scoppiare. Bevve del dolore di Runeterra, trasformandolo in un piacere infinito. Questa sensazione nutrì la creatura, che col tempo si trasformò in qualcosa di diverso. Divenne un demone, un famelico parassita spirituale che si nutre delle emozioni umane più basilari.\nQuando la guerra finalmente ebbe termine, la sofferenza del mondo diminuì facendo sprofondare il demone nella disperazione. Il solo piacere che aveva mai conosciuto era nato dalla miseria di altre creature. Senza il loro dolore non sentiva più nulla, così come avveniva nei giorni più antichi.\nSe il mondo non avesse più fornito la sofferenza così tanto agognata, allora avrebbe dovuto crearsela da solo. Avrebbe dovuto infliggere dolore agli altri esseri viventi per provare nuovamente quell'euforia.\nAll'inizio, catturare le prede si rivelò essere una sfida per il demone. Poteva muoversi senza esser visto nella sua forma d'ombra, ma per toccare un essere vivente la creatura doveva manifestarsi in forma più tangibile. Provò svariate volte a creare un corpo fisico dalla sua carne umbratile, ma ogni forma era più mostruosa della precedente, spaventando ogni sua preda.\nIl demone si rese conto che aveva bisogno di una forma che gli umani avrebbero trovato piacevole, una che non li avrebbe soltanto portati nelle sue grinfie ma che avrebbe anche dovuto offrire loro l'estasi nata dal desiderio. In questo modo, il loro dolore sarebbe stato ancor più dolce.\nDalle ombre, cominciò a studiare le sue prede. Plasmò la sua carne secondo i loro desideri, imparò a dire ciò che volevano sentirsi dire, a camminare in un modo che avrebbero trovato attraente.\nNel giro di qualche settimana il demone aveva perfezionato il suo fisico, riuscendo a torturare fino alla morte dozzine di vittime affascinate. Per quanto piacere le procurasse infliggere dolore alle sue vittime, il suo desiderio cresceva a ogni uccisione. I desideri umani sono talmente piccoli che svaniscono come neve al sole, il loro dolore, poco meno che un assaggio di piacere per lei, non è mai abbastanza per darle qualcosa di diverso dal desiderio di una nuova preda.\nAgogna il giorno nel quale riuscirà a far sprofondare il mondo in un caos tale da farla tornare a un'esistenza di pura, euforica estasi."
    },
    "Ezreal": {
        "name": "Ezreal",
        "region": "Piltover",
        "image_url": "https://cmsassets.rgpub.io/sanity/images/dsfx7636/universe/6d2749153a330bca0d30d7cb2cef9e4d7bc6c475-1920x1094.jpg?accountingTag=LoL",
        "champ_url": "https://universe.leagueoflegends.com/it_IT/champion/ezreal/",
        "lore": ""
    },
    "Fiddlesticks": {
        "name": "Fiddlesticks",
        "region": "Runeterra",
        "image_url": "https://cmsassets.rgpub.io/sanity/images/dsfx7636/universe/5c2c7802b029fbf7cf8cd3eb1c65aabf10e17e42-1920x1129.jpg?accountingTag=LoL",
        "champ_url": "https://universe.leagueoflegends.com/it_IT/champion/fiddlesticks/",
        "lore": ""
    },
    "Fiora": {
        "name": "Fiora",
        "region": "Demacia",
        "image_url": "https://cmsassets.rgpub.io/sanity/images/dsfx7636/universe/2243b24de875e9db0e20903e111a569ba00f91b7-1215x717.jpg?accountingTag=LoL",
        "champ_url": "https://universe.leagueoflegends.com/it_IT/champion/fiora/",
        "lore": "Come figlia più giovane della nobile famiglia Laurent, il destino di Fiora doveva essere quello di strumento politico, una pedina da dare in sposa nel grande gioco delle alleanze di Demacia. Questa situazione le stava stretta e, sin da piccola, si oppose a ogni aspettativa nei suoi riguardi. La madre fece realizzare per lei le bambole più belle dai migliori artigiani di Demacia, ma Fiora le regalò alle sue cameriere e impugnò lo stocco del fratello maggiore, costringendolo a darle lezioni di scherma in segreto. Il padre comprò alla sua sarta personale una serie di manichini per confezionarle splendidi vestiti, ma Fiora si limitava a usarli per fare pratica di affondi e contrattacchi.\nNonostante gli anni di tacita resistenza della ragazza, alla fine venne combinato un matrimonio con un ramo della famiglia Crownguard, dopo il suo diciottesimo compleanno. Le nozze vennero fissate per l'estate. Sarebbero state celebrate nella capitale e re Jarvan III in persona avrebbe partecipato.\nIl giorno del matrimonio, quando gli invitati cominciarono ad arrivare, Fiora si alzò in piedi e dichiarò che sarebbe morta piuttosto che permettere a qualcun altro di decidere il suo destino. Il suo promesso sposo fu pubblicamente oltraggiato da questo sfogo e la sua famiglia pretese di ristabilire il torto alla vecchia maniera: un duello all'ultimo sangue.\nFiora acconsentì senza esitare, ma suo padre Sebastien implorò il re di intervenire. Il sovrano aveva fatto molto per porre fine alle faide tra i nobili ma, in questo caso, aveva le mani legate. La ragazza aveva già accettato.\nNon restava che una sola opzione. Sebastien invocò il diritto di combattere al posto della figlia.\nAnche l'Alto Maresciallo Tianna Crownguard nominò un campione per difendere l'onore dello sposo e scelse un membro veterano dell'Indomita avanguardia. La sconfitta di Sebastien sembrava quasi certa. Il nome dei Laurent sarebbe stato rovinato e Fiora sarebbe stata esiliata. Davanti a una prospettiva così terribile, compì un gesto che avrebbe potuto rovinare la famiglia per anni...\nLa notte prima del duello, provò a far bere un intruglio al suo avversario per annebbiargli i sensi e rallentare le sue reazioni: tuttavia, fu colto in flagrante e arrestato.\nPer la legge, non c'erano dubbi. Sebastien Laurent aveva infranto il più elementare codice d'onore. Sarebbe stato umiliato pubblicamente sul patibolo, impiccato come un criminale comune. La notte prima dell'esecuzione, Fiora gli fece visita in cella, ma ciò che si dissero resta un segreto che solo lei custodisce.\nIl giorno dopo, la ragazza si avvicinò al palco dove sedeva il re, sotto gli occhi della folla. Si inginocchiò davanti a lui e gli offrì la sua spada: con la sua benedizione, avrebbe rivendicato il nome dei Laurent dal padre, e giustizia sarebbe stata fatta. Il duello fu eccezionale, una danza di spade così incredibile che nessuno degli spettatori poté mai dimenticarlo. Sebastien era un ottimo spadaccino, ma non era all'altezza della figlia. Ogni incrocio delle lame era un addio, e alla fine Fiora, in lacrime, piantò il suo stocco nel cuore del padre.\nCon una dichiarazione solenne, re Jarvan stabilì che Sebastian avesse pagato pienamente per i suoi crimini. Fiora sarebbe stata il suo successore. La disputa tra le due famiglie era risolta e la questione sarebbe dovuta finire in quel momento.\nTuttavia, scandali di questo genere non vengono facilmente dimenticati. Fiora affrontò i suoi nuovi compiti a corte con la solita schiettezza e con i suoi modi diretti, ma scoprì che dicerie e pettegolezzi continuavano a seguirla in ogni occasione. Aveva usurpato il diritto del fratello di portare il nome di famiglia. Cosa avrebbe potuto offrire alla Grande Città di Demacia una ragazzina arrogante che non aveva nemmeno voluto sposarsi, se non altri conflitti e spargimenti di sangue?\nInvece di esigere giustizia a fil di spada, Fiora si rivolse a tutti i suoi familiari, inclusi cugini e lontani parenti, tra cui c'erano molti famosi spadaccini, e conferì a tutti loro un titolo nobiliare, mettendo così a tacere ogni critica. Insieme, si dedicarono a perfezionare l'arte della spada in tutto il regno. Il duello è un'antica forma d'arte, che non deve sempre portare alla morte.\nE se qualcuno osasse contraddire questa idea, Fiora sarebbe più che felice di mettere alla prova la sua determinazione in combattimento."
    },
    "Fizz": {
        "name": "Fizz",
        "region": "Runeterra",
        "image_url": "https://cmsassets.rgpub.io/sanity/images/dsfx7636/universe/8ed5d60b5f205046b4df4a6310e7338fe4c023f0-1215x717.jpg?accountingTag=LoL",
        "champ_url": "https://universe.leagueoflegends.com/it_IT/champion/fizz/",
        "lore": "Tanto tempo fa, gli oceani di Runeterra ospitavano civiltà ben più antiche di quelle di terra. Nelle profondità di quello che oggi si chiama il Mare del Guardiano un tempo si ergeva una grande città. Fu qui che lo yordle Fizz decise di stabilirsi. Viveva tra gli artigiani e i guerrieri di quella fiera e nobile razza. Pur non essendo uno di loro, veniva trattato da pari, e la sua natura spiritosa e i tanti aneddoti sulle sue avventure in mare aperto lo rendevano un ospite gradito in ogni ritrovo.\nMa il mondo stava cambiando. Gli oceani diventavano più caldi e i feroci predatori delle fosse più profonde iniziavano ad avventurarsi fuori dai loro antri. Non si avevano più notizie degli altri insediamenti, ma i sovrani della grande città non riuscivano ad accordarsi su come rispondere alla minaccia. Fizz giurò di esplorare i mari in cerca di sopravvissuti, o di chiunque fosse al corrente dell'accaduto.\nPoi, in un giorno terribile, vennero i gigalodonti.\nQuesti enormi squali drago stordirono le loro prede con un verso mortale, e i viali della città si tinsero presto di rosso. In poche ore morirono migliaia di abitanti, mentre l'enorme stazza dei predatori distruggeva torri e templi in una mostruosa mattanza. Fiutando il sangue nell'acqua, Fizz si affrettò a tornare, determinato a unirsi alla lotta per salvare la città.\nMa era troppo tardi. Non c'era più una città da salvare. Quando le macerie si posarono, fu chiaro che non rimaneva una singola creatura vivente, né una costruzione integra, dopo il passaggio del famelico branco. Solo, nel freddo delle profondità, Fizz sprofondò nella disperazione del lutto. Mentre la sua magia yordle iniziava a svanire, si lasciò trasportare dalle correnti, in un torpore catatonico, in un sonno di millenni...\nFu solo il caso a risvegliarlo. Dall'alto cadde una manciata di monete di rame, piovuta da un enorme pesce di legno che nuotava in superficie. Non era un gigalodonte, ma Fizz era comunque allarmato. Non sapeva niente del mondo sopra le acque, ma era chiaro che non potessero viverci dei pesci. Si avventurò verso la superficie e per la prima volta guardò attraverso l'aria salmastra.\nC'erano persone che vivevano fuori dall'acqua e navigavano in pesci di legno di tutte le dimensioni. Per Fizz quello era al tempo stesso intrigante e terrificante, ma gli strani doni che avevano lanciato in acqua erano una chiara offerta di amicizia. In seguito, seguendo i loro movimenti negli oceani, arrivò alla città portuale di Bilgewater.\nPer gli abitanti di quel luogo lontano dalla legge, la strana e sfuggente creatura divenne una sorta di leggenda: il prestigiatore delle maree, uno spirito dell'oceano. Si narra che sia in grado di evocare grandi belve a suo piacimento, di forare lo scafo di una nave col suo tridente di pietra e di respirare aria o acqua alla bisogna. Nelle notti senza luna, ai bambini birichini viene detto di andare a letto presto, perché altrimenti il prestigiatore arriverà a darli in pasto ai pesci.\nFizz è di buon carattere, ma è dispettoso persino per i canoni degli yordle, e ama creare scompiglio tra la gente di Bilgewater. Come sanno i più navigati lupi di mare, il prestigiatore delle maree è capace di condurli tanto nella bonaccia quanto verso prede capaci di riempire anche le reti più capienti. Ciò nonostante, Fizz è duro con gli avidi e gli egoisti. Più di una capitana in cerca di facili fortune ha scoperto che la sua misteriosa guida non l'ha condotta verso la salvezza, ma verso il naufragio."
    },
    "Galio": {
        "name": "Galio",
        "region": "Demacia",
        "image_url": "https://cmsassets.rgpub.io/sanity/images/dsfx7636/universe/453347eabd10e239e18bdaf2431f3471d1011dbd-1215x717.jpg?accountingTag=LoL",
        "champ_url": "https://universe.leagueoflegends.com/it_IT/champion/galio/",
        "lore": "La leggenda di Galio risale a dopo la Guerra delle Rune, quando i profughi erano in fuga dal potere devastante dalla magia. Nelle zone occidentali di Valoran, un gruppo di profughi stava scappando da una feroce banda di maghi oscuri. Dopo giorni senza riposo, i rifugiati si nascosero tra le ombre di un'antica foresta pietrificata, dove gli inseguitori scoprirono improvvisamente che la magia non aveva effetto.\nSembrava che gli alberi fossilizzati assorbissero la magia e fossero immuni a ogni sortilegio. Non essendo più indifesi, i rifugiati impugnarono le loro spade e respinsero i maghi.\nAlcuni pensarono che questo santuario fosse un dono degli dei, altri lo interpretarono come la ricompensa dopo un viaggio terribile. Tutti, però, erano d'accordo che sarebbe stata la loro nuova dimora.\nCol passare degli anni, i coloni iniziarono a costruire oggetti protettivi con il legno incantato. Un giorno scoprirono che, mescolandolo calce e cenere al legno, si otteneva la petricite, un materiale estremamente resistente alla magia. Sarebbe stato la base della loro nuova civiltà e avrebbe formato le mura del nuovo regno di Demacia.\nPer anni, queste barriere di petricite furono l'unica difesa necessaria per proteggere i confini di Demacia dalla minaccia della magia. Nei rari casi in cui si rendevano necessari conflitti oltre confine, i militari si rivelavano sempre forti e agguerriti... ma quando il nemico impiegava la magia, la possente armata di Demacia si trovava in crisi. In qualche modo era necessario portare in battaglia la sicurezza antimagia delle mura.\nCommissionarono una sorta di scudo di petricite allo scultore Durand, che due anni dopo svelò il suo capolavoro. Era la grande statua alata di Galio. Non era quello che il popolo si aspettava, ma era destinata a diventare essenziale per la difesa della nazione, nonché il simbolo della forza di Demacia in tutta Valoran.\nVeniva trasportato con un sistema di leve, cavi d'acciaio e animali da tiro, che trascinavano la grande statua di pietra nel campo di battaglia. Molti invasori rimanevano paralizzati anche solo alla vista della sua figura che svettava sopra di loro. Era il titano \"mangiamagia\" che ispirava un intero regno, terrorizzando i suoi nemici.\nCiò nonostante, nessuno pensò alle conseguenze di esporre la statua a energie così imprevedibili...\nDemacia era da tempo impegnata in una battaglia con le forze nemiche sui Monti Zannaverde. Un abile ordine di maghi guerrieri, noto come Pugno arcano, bombardò per tredici giorni i demaciani, con fragorosi dardi di potere mistico allo stato puro. I sopravvissuti sentivano il morale vacillare, e per questo si strinsero intorno a Galio. Quando i loro spiriti erano a un passo dalla resa, un lento e assordante rumore, simile al sordo stridio di due montagne che si scontrano, scosse l'intera vallata. Un'ombra gigante si stagliò sopra le truppe di Demacia che, terrorizzate, si preparavano alla morte imminente.\nUna voce profonda risuonò dall'alto. Con grande sorpresa dei demaciani, la voce proveniva dal colosso alle loro spalle. Galio stava parlando e si stava muovendo da solo. In qualche modo la magia che aveva assorbito gli aveva dato vita. Si lanciò davanti ai demaciani, proteggendoli da ogni attacco e assorbendo i colpi con la sua gargantuesca figura di pietra.\nPoi Galio si voltò, si diresse verso la montagna e schiacciò ogni membro del Pugno arcano, dal primo all'ultimo.\nI demaciani erano in festa. Tutti volevano ringraziare la sentinella di petricite che li aveva salvati, ma il temibile protettore smise di muoversi, tornando nella posa che aveva sempre avuto sul suo piedistallo. Tornati nella Grande Città, i sopravvissuti iniziarono timidamente a raccontare a orecchie incredule ciò che era successo alla battaglia della Zannaverde. Quell'evento divenne leggenda, forse come allegoria dei vecchi tempi, per aiutare il popolo a superare i momenti più difficili.\nQuel che è certo è che nessuno avrebbe mai pensato che il colosso continuasse a vedere tutto ciò che succedeva intorno a lui. Anche quando era immobile Galio manteneva la sua coscienza, desiderando il momento in cui avrebbe potuto provare di nuovo il brivido della battaglia.\nOsservava i mortali che passavano sotto di lui, rendendogli tributo anno dopo anno. Non capiva perché ogni tanto gli umani sparissero, col passare del tempo. Si chiedeva dove finissero. Forse andavano a farsi riparare, come succedeva a lui al ritorno dalle guerre?\nCol passare degli anni, Galio iniziò ad afferrare la dolorosa risposta alla sua domanda. I demaciani non erano come lui e non potevano essere ridipinti o riparati facilmente. I mortali erano creature fragili ed effimere, e solo ora capiva quanto avessero bisogno della sua protezione. Lottare era la sua passione, ma d'ora in poi avrebbe dato la priorità alla protezione del popolo.\nIn ogni caso, Galio è stato chiamato in battaglia pochissime volte, negli ultimi secoli. Demacia ha iniziato un periodo di introspezione, visto che la magia ora è più rara di quanto lo fosse in passato. Quindi il colosso di petricite rimane nel suo stato dormiente, a osservare il mondo attraverso i suoi sogni lucidi. La più grande speranza della statua gigante è di ricevere la benedizione di una magia così potente da non dovere mai più tornare a dormire.\nSolo allora Galio potrà adempire al suo dovere: ergersi a protettore di Demacia, per tutta l'eternità."
    },
    "Gangplank": {
        "name": "Gangplank",
        "region": "Bilgewater",
        "image_url": "https://cmsassets.rgpub.io/sanity/images/dsfx7636/universe/56398a8fa872cb9b195e5b78b611b3952bf1108a-1215x717.jpg?accountingTag=LoL",
        "champ_url": "https://universe.leagueoflegends.com/it_IT/champion/gangplank/",
        "lore": "Brutale e imprevedibile, Gangplank è temuto in tutto il mondo. Anche se privato del suo titolo di re dei pirati, si lascia sempre alle spalle una scia di morte e distruzione. La semplice vista delle sue vele nere all'orizzonte getta nel panico anche le ciurme più navigate.\nNella sua lunga carriera di arrembaggi nei Dodici mari, Gangplank si è fatto molti e potenti nemici. A Ionia è incorso nelle ire dell'Ordine dell'ombra, dopo aver depredato il tempio del Pugnale affilato, e si dice che il gran generale di Noxus in persona gli abbia giurato vendetta per il furto del Leviatano, nave personale di Swain e orgoglio della flotta noxiana.\nNonostante tutti i nemici che ha fatto arrabbiare, nessuno è ancora riuscito a consegnare Gangplank alla giustizia, nemmeno con sicari, cacciatori di taglie e interi eserciti. Il pirata trae un piacere perverso vedendo sulla sua testa taglie sempre più alte ed è il primo a pubblicizzarle. Quando torna a Bilgewater con le stive cariche di tesori, è lui stesso ad affiggere i manifesti sulla bacheca locale.\nRecentemente Gangplank è stato sconfitto dall'astuta cacciatrice di taglie Miss Fortune. La sua nave è stata distrutta davanti a tutta Bilgewater e la sua ciurma è stata sterminata, mettendo fine alla sua aura di invincibilità. Ora che si è mostrato vulnerabile, le bande di Bilgewater hanno iniziato a combattere per contendersi il dominio della città portuale.\nNonostante le terribili ferite riportate per l'esplosione, Gangplank è sopravvissuto. Sfoggia una serie di nuove cicatrici e un nuovo braccio meccanico, per sostituire quello amputato, ed è determinato a ricostruire il suo impero e a reclamare ciò che gli spetta. Senza dimenticare, ovviamente, di farla pagare a chi gli si è ribellato contro."
    },
    "Garen": {
        "name": "Garen",
        "region": "Demacia",
        "image_url": "https://cmsassets.rgpub.io/sanity/images/dsfx7636/universe/1bdf6576f5940b47f7eecc73545d8c80050cbd80-1215x717.jpg?accountingTag=LoL",
        "champ_url": "https://universe.leagueoflegends.com/it_IT/champion/garen/",
        "lore": ""
    },
    "Gnar": {
        "name": "Gnar",
        "region": "Freljord",
        "image_url": "https://cmsassets.rgpub.io/sanity/images/dsfx7636/universe/9905f7f1e16accc24dcb062abddd3ccf9ea09528-1215x717.jpg?accountingTag=LoL",
        "champ_url": "https://universe.leagueoflegends.com/it_IT/champion/gnar/",
        "lore": "Prima che il ghiaccio desse il suo nome al Freljord, esisteva in quei luoghi una terra piena di meraviglie... vedendo il mondo con gli occhi di Gnar.\nUn giovane yordle sempre pieno di energia, Gnar e gli altri come lui vivevano liberi fra le rudi tribù delle terre settentrionali. Sebbene fosse così piccolo da lasciare a malapena impronte sulla neve, aveva il carattere di una belva grande dieci volte lui e se qualcosa andava storto dalla sua bocca uscivano fiumi di imprecazioni. Per questo si sentiva più affine alle creature più grandi e sagge, che si tenevano a distanza dai mortali. A Gnar sembravano degli yordle più grandi e con il pelo bianco... e questo gli bastava.\nMentre le tribù si approvvigionavano nella tundra alla ricerca di bacche selvatiche e gustoso muschio, Gnar raccoglieva oggetti più utili come pietre, ciottoli e i resti fangosi di uccelli morti. Il suo tesoro più grande era la mandibola di un drüvask. Quando lo aveva estratto dalla fredda terra, aveva gridato di gioia lanciandolo più lontano che poteva.\nEra atterrata due salti più avanti.\nGalvanizzato da questo successo, Gnar portava sempre con sé il suo \"boomerang\". Il mondo cercava in tutti i modi di offrirgli nuove delizie, come pelucchi luccicanti, dolce nettare, cose rotonde, ma niente eguagliava la gioia che provava nel lanciare e acchiappare la sua adorata arma. Ormai si riteneva un cacciatore, e seguiva mandrie di bestie selvatiche che non lo consideravano nemmeno.\nMa anche lui sentiva che qualcosa stava cambiando. Il cielo sembrava più scuro. I venti più freddi. Le tribù mortali che un tempo cercavano insieme il cibo ora sembravano darsi la caccia tra loro...\nI grandi bianchi yordle avrebbero saputo cosa fare. Gnar sarebbe andato da loro.\nDando fondo alle sue abilità di cacciatore, le trovò sui picchi innevati di una vasta catena montuosa, molto più oltre di quanto si fosse mai spinto. Mentre si avvicinava furtivo, vide anche un numero incalcolabile di mortali. Era emozionante, ma nessun altro ne sembrava contento.\nPoi la terra tremò, e si aprì. Per la prima volta nella vita di Gnar, sembrò che tutti gli altri stessero dando di matto. I mortali urlarono. I grandi yordle ruggirono.\nMa l'arrivo del mostro li mise tutti a tacere.\nUscendo dall'abisso appena apparso, si mostrò: aveva enormi corna, tentacoli serpentini e un unico occhio, che brillava di una luce che fece rizzare la pelliccia a Gnar. Mentre alcuni mortali fuggivano a quella vista, lui iniziò a sentire uno strano dolore al petto, come se avesse perso il suo boomerang, o come non poter essere abbracciato mai più. Quella cosa orrenda voleva fare del male ai suoi nuovi amici.\nE questo non gli piaceva. In quel momento, Gnar si infuriò davvero.\nNon vedeva che il mostro. In un istante era in aria, balzando verso di lui. In una zampa stringeva una palla di neve... o così credeva. Era infatti un masso strappato dalla montagna, perché Gnar era diventato delle stesse dimensioni dei grandi yordle bianchi. Avrebbe rispedito il mostro da dove era venuto schiacciandogli la faccia!\nMa il colpo non andò mai a segno. Gnar avvertì un brivido più freddo di qualunque inverno, che sembrò trasformare l'aria stessa in ghiaccio... questa magia elementale lo congelò letteralmente sul posto, penetrando la sua pelliccia arruffata. Tutto, compreso il mostro, tacque. La forza e la rabbia dello yordle sparirono. Il suo corpo divenne preda di una profonda stanchezza, e si addormentò dolcemente.\nGnar riposò a lungo. Quando finalmente si svegliò, si scrollò la brina di dosso respirando profondamente. Non c'era più nessuno. Senza mostri da affrontare e amici da proteggere, si sentì di nuovo piccolo e solo.\nAnche il paesaggio era molto diverso. La neve era ovunque, e ricopriva tutto a perdita d'occhio. Urlò comunque di gioia quando vide il suo adorato boomerang a terra accanto a lui, e corse in cerca di qualcosa da cacciare.\nAncora oggi Gnar non ha idea di cosa sia successo quel giorno fatale, né di come si sia salvato. Semplicemente si meraviglia del mondo davanti a sé, pieno di cose strane da collezionare e luoghi da esplorare."
    },
    "Gragas": {
        "name": "Gragas",
        "region": "Freljord",
        "image_url": "https://cmsassets.rgpub.io/sanity/images/dsfx7636/universe/b26aba4beee0dbf6c0fddde83f405e2e9a8239fd-1215x717.jpg?accountingTag=LoL",
        "champ_url": "https://universe.leagueoflegends.com/it_IT/champion/gragas/",
        "lore": "Per Gragas solo l'alcool è più importante delle risse. La sua insaziabile sete di birre sempre più forti l'ha spinto alla ricerca di ingredienti poco convenzionali da aggiungere ai suoi intrugli. Impulsivo e imprevedibile, questo chiassoso beone ama le botti e le botte. Grazie ai suoi strani distillati e alla sua natura irosa, una bevuta con Gragas è sempre un'idea pericolosa.\n\nGragas ama sempre un buon bicchiere, ma la sua gargantuesca costituzione gli impedisce di ubriacarsi del tutto. Una notte, dopo aver prosciugato tutte le scorte senza soddisfazione, ebbe un'idea: chi, se non lui stesso, avrebbe potuto creare una bevanda in grado di ubriacarlo? Fu così che giurò solennemente di creare la birra definitiva.\n\nLa sua ricerca lo condusse al Freljord, attirato dalla promessa della più pura delle acque artiche. Perso in una fitta tormenta, Gragas si trovò davanti a un grande Abisso ululante. L'aveva trovata: una scheggia di ghiaccio perfetta, diversa da tutte le altre. Questo pezzo di ghiaccio non si scioglieva mai, e oltre a conferire alla bevanda proprietà incredibili la teneva anche alla temperatura perfetta.\n\nSotto i fumi di questo nuovo intruglio, Gragas tornò verso la civiltà, ansioso di condividere i frutti (fermentati) del suo lavoro. Destino volle che il suo primo incontro con altri esseri umani avrebbe plasmato il futuro del Freljord. Si trovò nel bel mezzo di un disastroso incontro diplomatico tra due tribù che stavano discutendo un'alleanza con Ashe. Ashe gradì il momento di pausa nelle tensioni, ma gli altri guerrieri non gradirono l'intrusione e iniziarono a insultare l'ubriacone. Fedele al suo spirito, Gragas rispose con una diplomatica testata, dando il via a una rissa degna delle leggende del Freljord.\n\nQuando i caduti della grande scazzottata si svegliarono, Ashe propose una ricca bevuta come alternativa alla guerra. Ammorbidite dall'alcool, le due tribù, precedentemente sull'orlo di una guerra, strinsero amicizia grazie all'intruglio di Gragas. Nonostante il disastro sfiorato e la sua celebrazione come un grande eroe, Gragas non aveva ancora raggiunto la tanto desiderata ubriachezza totale. Ancora una volta, dunque, si avviò verso la tundra alla ricerca degli ingredienti perfetti per la pinta migliore di Runeterra."
    },
    "Graves": {
        "name": "Graves",
        "region": "Bilgewater",
        "image_url": "https://cmsassets.rgpub.io/sanity/images/dsfx7636/universe/e98c383d56b9f60ae73cf0a24653dba19a6556a1-1215x717.jpg?accountingTag=LoL",
        "champ_url": "https://universe.leagueoflegends.com/it_IT/champion/graves/",
        "lore": ""
    },
    "Gwen": {
        "name": "Gwen",
        "region": "Isole ombra",
        "image_url": "https://cmsassets.rgpub.io/sanity/images/dsfx7636/universe/d50fc331a7e80a6609df4220310ab08124d62131-1920x1133.jpg?accountingTag=LoL",
        "champ_url": "https://universe.leagueoflegends.com/it_IT/champion/gwen/",
        "lore": "Nel regno perduto di Camavor c'era un villaggio molto lontano dal trono. Fu qui, nelle colonie rurali, che un'umile sarta creò la sua amata bambola, Gwen.\nTutto ciò che Gwen ricorda del passato, lo ricorda con amore. La sarta e la bambola trascorrevano le giornate lavorando, con Gwen che teneva un paio di forbici nelle mani immobili e la sua creatrice che cuciva con ago e filo accanto a lei. Di notte, le due si accucciavano sotto il tavolo della cena, con la sarta che sfidava Gwen in duelli immaginari, facendo riecheggiare forbici e argenteria nella cucina illuminata dalle candele.\nCol tempo, i giochi si fermarono e la luce si affievolì. Gwen non capiva perché ma, quando provava a ricordare i dettagli, sentiva una fitta di dolore, legata a un uomo del quale non ricordava il nome e il volto. Gwen rimase immobile per secoli, silenziosa e dimenticata, mentre i suoi ricordi si ritiravano come la marea dell'oceano.\nPoi, una notte, i suoi occhi si aprirono. Gwen si svegliò per la prima volta su una spiaggia tetra, lontana da casa. Per una magia a lei ignota era stata trasformata in una ragazza vivente, in grado di muovere mani e piedi... da sola!\nGwen iniziò a vivere con gioia. Saltellava sulla sabbia, colpita da quanto potesse vedere con i suoi occhi, meravigliandosi della forma di ogni sassolino che toccava, beandosi del vento sulla schiena. I detriti sparsi lungo la costa attirarono la sua attenzione. Accanto a un forziere trovò strumenti stranamente familiari.\nForbici. Aghi. Fili.\nGwen li riconobbe all'istante. Erano gli strumenti della sua creatrice. Quando li toccò, le sue mani emisero uno sbuffo di nebbia luminosa. Le sembrò qualcosa di caldo e sicuro, come un abbraccio consolatorio di un passato dall'aura sacra.\nMa Gwen non era l'unica a essere attirata da questa magia.\nNelle isole si agitava una nebbia molto diversa. Era nera e contorta, e formava temibili spettri. Qualcosa nella nuova presenza di Gwen li attirava. Qualcosa che quegli spettri bramavano ossessivamente.\nQuando giunsero, Gwen non si scompose. Li attaccò scagliando le sue forbici. Quando vide altra nebbia riempire l'aria, incantando le dimensioni e la forza dei suoi strumenti, rimase positivamente stupita. Da semplice acciaio erano diventati una magia spettrale.\nMa gli spettri non si arrendevano. Erano sempre di più, alimentati dall'eterna crescita della Nebbia Oscura. Gwen iniziò a provare un dolore tragico e stranamente familiare. Tra gli spettri riaffiorarono ricordi sepolti. Rimembrò l'immagine della sua creatrice, malata e ferita, che giaceva tormentata. Accanto a lei c'era un uomo del quale finalmente Gwen ricordò il volto.\nViego.\nRipensare a quel nome fece cadere in ginocchio Gwen. Iniziò a ripensare con malinconia ai momenti passati con la sua creatrice, tempi più semplici e felici, e lanciò un'ultima occhiata alle sue forbici...\n8<-8<-8<-8<-\nFu allora che Gwen realizzò qualcosa di incredibile. La sua creatrice, vittima della vanità deviata di quell'uomo, non era sparita del tutto. Gli strumenti della sarta, gli stessi strumenti che avevano cucito Gwen, erano nelle sue mani. Gwen si convinse che non fosse una coincidenza. Sapeva, nel profondo, che la sua creatrice era ancora con lei per lottare al suo fianco.\nEra un dono che Gwen non poteva prendere alla leggera.\nAfferrò ago e filo e intrecciò nubi di Sacra Nebbia, per respingere lo sciame di spettri. Le sue forbici colpirono rapide e decise, come in quelle notti felici in cui lei e la sua creatrice immaginavano grandi battaglie sotto il tavolo della cucina. Presto gli spettri svanirono.\nFelice della vittoria, Gwen capì che era soltanto l'inizio. Sapeva che gli spettri e Viego erano collegati, ed erano responsabili per il proliferare di un immenso dolore. Non avendo tempo da perdere, si decise a seguire la Nebbia Oscura per fermarla a ogni costo. Gwen sapeva che sarebbe stata un'impresa faticosa, ma era deliziata da ogni momento della sua vita. Chi poteva sapere quanto sarebbe durata la sua benedizione?\nAvendo ricevuto un'occasione unica per vivere, Gwen ha scelto di essere una forza positiva e inarrestabile contro ogni probabilità. Viaggia per Runeterra, determinata a riportare la gioia a chi soffre o è stato ferito. Per Gwen, ogni momento è prezioso, e ogni passo ha un senso."
    },
    "Hecarim": {
        "name": "Hecarim",
        "region": "Isole ombra",
        "image_url": "https://cmsassets.rgpub.io/sanity/images/dsfx7636/universe/ae7f0f18a2032a08eeb1983cde9422ad25d8e981-1215x717.jpg?accountingTag=LoL",
        "champ_url": "https://universe.leagueoflegends.com/it_IT/champion/hecarim/",
        "lore": "Nato in un impero da lungo tempo ormai perduto e dimenticato, Hecarim era un ufficiale dell'Ordine di Ferro, una fratellanza legata dal giuramento di proteggere le terre del loro re.\nMentre Hecarim collezionava vittorie su vittorie sul dorso del suo possente cavallo da guerra, il comandante dell'Ordine di Ferro vide un lui un potenziale successore... ma anche un'oscurità crescente. La sua ossessionante fame di vittoria stava erodendo il suo onore e, con il passare del tempo, il cavaliere comandante capì che questo giovane ufficiale non avrebbe mai dovuto guidarli.\nQuando lo seppe, Hecarim si infuriò. Tuttavia, trattenne la rabbia e continuò a fare il suo dovere.\nNella successiva occasione in cui l'Ordine marciò in guerra, il Comandante si trovò circondato dai nemici e lontano dai suoi compagni cavalieri. Hecarim, cogliendo l’occasione, lo lasciò solo a morire. Alla fine della battaglia, i cavalieri dell'Ordine di Ferro, inconsapevoli di quello che Hecarim aveva fatto, si inginocchiarono sul suolo insanguinato e gli giurarono fedeltà.\nHecarim raggiunse la capitale per il giuramento formale e incontrò Kalista, il generale più fidato del re. Lei ne riconobbe il valore e l'autorità e, quando la regina venne ferita dalla lama avvelenata di un assassino, Kalista fu sollevata nel sapere che l'Ordine di Ferro sarebbe rimasto al fianco del re mentre lei cercava una cura.\nIn preda alla paranoia e vedendo minacce in agguato a ogni angolo, il re se la prese con chi credeva stesse provando a separarlo dalla moglie morente e inviò Hecarim a reprimere il dissenso nel regno. L'Ordine di Ferro si guadagnò un'orribile reputazione di esecutore senza pietà del volere del re. Città e villaggi vennero messi a ferro e fuoco. A centinaia vennero passati a fil di spada.\nQuando la regina morì, Hecarim scelse crudelmente di trasformare il dolore del re in odio, proponendo di guidare l'Ordine di Ferro in terra straniera. Avrebbe vendicato la morte della sovrana, e al contempo guadagnato ancora più fama oscura.\nMa prima della partenza, Kalista tornò. Aveva trovato ciò che cercava nelle lontane Isole Benedette... ma ormai era troppo tardi. Il re non le credette, e la fece imprigionare con l'accusa di tradimento. Incuriosito da ciò che aveva sentito, Hecarim la visitò in cella e i due parlarono della pallida nebbia che proteggeva le isole dagli invasori... e anche dell'immensa ricchezza degli abitanti, comprese le leggendarie Acque della vita.\nSapendo che solo Kalista avrebbe potuto condurlo là, Hecarim riuscì a convincerla a guidare la flotta del re attraverso il velo che nascondeva le Isole Benedette dalla vista dei mortali.\nArrivarono alla città di Helia, con il corpo della regina in solenne processione. L'Ordine di Ferro apriva la strada, ma gli si fecero incontro i maestri della città che negarono il loro aiuto. Il re, furioso, ordinò a Kalista di ucciderli; lei rifiutò ed Hecarim sorrise, prendendo la decisione che l'avrebbe dannato per l'eternità. Trafisse Kalista alla schiena con una lancia, e ordinò ai suoi cavalieri di saccheggiare la città, depredandone gli arcani tesori.\nIn mezzo al caos, un umile custode acconsentì all'accesso del re alle Acque della vita... ma neanche questo poté distrarre Hecarim dal massacro, e così la Rovina delle Isole Benedette lo colse quasi del tutto di sorpresa.\nUn'ondata di forza magica travolse Helia, distruggendo ogni edificio e lasciandone i frammenti sospesi in un bagliore ardente. Poi arrivò la Nebbia Oscura, un uragano che risucchiò ogni creatura vivente in un abbraccio devastante. Hecarim provò a radunare l'Ordine di Ferro e a tornare alle navi, ma la nebbia reclamò i suoi cavalieri uno dopo l'altro.\nSolo e sprezzante fino alla fine, il cavaliere comandante venne ghermito dalle ombre. Lui e il suo possente destriero vennero fusi in un abominio mostruoso e spettrale che rifletteva l'oscurità nel cuore di Hecarim: una creatura spietata fatta di furia e malvagità, unita alla Nebbia Oscura e al contempo succube di essa.\nLegato per sempre a queste Isole Ombra, Hecarim ha trascorso secoli a scimmiottare in modo sinistro la sua vecchia vita, condannato a pattugliare le terre da incubo che un tempo voleva conquistare. Ogni volta che la Nebbia Oscura raggiunge le terre al di fuori delle loro coste, il gruppo spettrale dell'Ordine di Ferro cavalca con lui per massacrare i viventi in memoria di glorie a lungo passate."
    },
    "Heimerdinger": {
        "name": "Heimerdinger",
        "region": "Piltover",
        "image_url": "https://cmsassets.rgpub.io/sanity/images/dsfx7636/universe/a97cdd0274bc58ccb6e4260a9b782f9c635e5b1c-1215x717.jpg?accountingTag=LoL",
        "champ_url": "https://universe.leagueoflegends.com/it_IT/champion/heimerdinger/",
        "lore": "Il professor Cecil B. Heimerdinger è uno scienziato tanto brillante quanto eccentrico, celebre per essere una delle menti più creative e uno degli inventori più acclamati che Piltover abbia mai visto. Dedito al suo lavoro al punto da diventarne quasi ossessionato, è affascinato dai misteri che per decenni hanno tenuto in scacco i suoi contemporanei e punta a svelare i segreti più impenetrabili dell'universo. Nonostante le sue teorie appaiano spesso vaghe ed esoteriche, Heimerdinger è convinto che la conoscenza debba essere condivisa e si impegna a divulgarla a chiunque desideri ampliare i propri orizzonti."
    },
    "Hwei": {
        "name": "Hwei",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/097c165ef2a832f04f6f7302203f4b7b40a82cb0-1920x1080.jpg?accountingTag=LoL",
        "champ_url": "https://universe.leagueoflegends.com/it_IT/champion/hwei/",
        "lore": "Tanto tempo fa, a nord-ovest di Ionia, si poteva ammirare la bellissima e placida isola di Koyehn. Tra sabbie dorate, bazar stagionali e una pittoresca cittadina, sorgeva il Tempio di Koyehn, un antico e rinomato conservatorio d'arte.\nLukai Hwei era nato con il diritto di ereditare quel tempio.\nGentile e precoce, Hwei trascorse l'infanzia trasferendo sulla tela i suoi sogni più vividi, nei quali trasformava il mondo attorno a sé in panorami surreali e fantastici. Sapeva bene che le sue visioni non rispecchiavano la realtà, ma attraverso di esse riusciva a vedere la vita stessa come arte. Hwei era talmente in sintonia con le sfumature del mondo che persino il colore dei suoi occhi iniziò a cambiare tonalità per riflettere i suoi pensieri e il suo umore.\nHwei esprimeva la sua vivace immaginazione tramite la magia della pittura, con cui riusciva a influenzare le emozioni del suo pubblico. Un tale potere richiedeva disciplina e controllo assoluto per non soverchiare percezioni mentali e sensazioni corporee. I praticanti che non potevano o non volevano controllare la propria arte mettevano in pericolo se stessi e la comunità, e venivano banditi dallo stesso Koyehn.\nNonostante questi precetti, il giovane Hwei non poneva freni alla sua immaginazione. Durante una dimostrazione al cospetto dei maestri del tempio, ricreò il mare che circondava l'isola. Tuttavia, mentre il colore fluiva sulla tela, ne perse il controllo. Fu investito da un'emozione selvaggia e insondabile come l'oceano, e si arrese alla sua bellezza. Tutto attorno a lui diventò nero, e l'ultima cosa che vide furono i suoi maestri sbalorditi che annegavano.\nHwei si svegliò alcuni giorni dopo, circondato dai suoi maestri: erano vivi, ma furibondi. Non avrebbero mai esiliato l'erede del tempio, ma ribadirono con fermezza le sue responsabilità. Hwei era tanto terrorizzato quanto affascinato dalla profondità del suo potere, e bramava di esplorarlo ulteriormente.\nCosì, mentre di giorno si atteneva alle convenzioni di Koyehn, di notte in solitudine si spingeva oltre i propri limiti, cercando di comprendere la grandezza del suo potere. Col tempo, l'allenamento permise a Hwei di concentrare l'intensità della propria immaginazione, riuscendo a manifestare una tavolozza di colori magici.\nDivenuto adulto, Hwei ormai padroneggiava la sua arte, e con passione e umiltà si preparò a ricevere ciò che era suo per diritto di nascita, circondato dal rispetto e dall'affetto dei suoi pari. Tuttavia, una parte della sua mente continuava a nascondersi dietro al velo della notte.\nVi rimase finché al tempio non giunse in visita un artista itinerante: Khada Jhin.\nHwei restò al fianco di Jhin per tutta l'estate, facendogli da guida per Koyehn. Spesso condividevano le rispettive visioni creative e, nonostante le differenze, Hwei riconosceva il virtuosismo di Jhin e apprezzava molto il tempo trascorso con lui.\nTuttavia, la notte prima della sua partenza, Jhin sfidò Hwei. Jhin sentiva che le opere che Hwei mostrava agli altri erano solo una facciata, e voleva vedere ciò che sapeva fare davvero. Hwei cercò di negarlo, ma i suoi occhi lo smentivano. Dopo tanti anni trascorsi creando arte vuota, ora la sua immaginazione gli implorava una catarsi.\nCosì, Hwei dipinse. Il suo pennello si muoveva con la destrezza donata da decenni di pratica. La notte prese vita, colorata dalla vivida immensità della sua mente. Le emozioni lo pervadevano in modo armonico e viscerale, e Hwei le accolse a braccia aperte. Condividere quelle visioni proibite con qualcun altro lo rendeva estatico e faceva risplendere i poteri della sua arte: legame, ispirazione, libera creazione.\nJhin osservò tutto. Alla fine, con occhi ardenti e un tono imperscrutabile, lo salutò dicendo il giorno dopo sarebbe partito \"per veder fiorire i loti\".\nAll'alba, Hwei e i suoi compagni artisti si svegliarono circondati da tragedie.\nLa prima: quattro dipinti storici e preziosi erano stati distrutti.\nLa seconda: un'opera d'arte composta dai corpi di quattro persone, i maestri che da giovane Hwei aveva quasi ucciso.\nLa terza: i quattro piani inferiori del tempio erano avvolti dalle fiamme.\nIn mezzo a quell'inferno, Hwei immaginò l'aria riempirsi di colori. Tutto ciò che nascondeva dentro di sé era sgorgato fuori.\nEra terrificante. Era splendido. Era... arte. Comprendendone l'oscuro potenziale di distruzione, devastazione e tormento, Hwei provò lo stesso orrore e lo stesso fascino che sentì in gioventù.\nIl tempio collassò su se stesso, e Hwei fu l'unico a sopravvivere al crollo.\nDistrutto e schiacciato dalla colpa, pianse amare lacrime. Ciononostante la sua immaginazione galoppava, facendogli rivivere ogni istante di quel disastro.\nNei giorni seguenti, Hwei fu impegnato a celebrare i funerali con l'aiuto degli abitanti della città. Dopo il tramonto, faceva visita alle rovine cineree e dipingeva. La tua tavolozza assunse la forma dello stemma di Koyehn, lo stesso che portava sul cuore.\nIn una di quelle notti, Hwei trovò i resti di una trappola sotto alle macerie... e notò che somigliava a un fiore di loto.\nCapendo chi aveva creato quel caos, si sentì travolgere da una cascata di emozioni. Paura. Dolore. Tradimento... Ammirazione.\nIn lui sentiva ardere una sola domanda: perché?\nVoleva davvero conoscere la risposta? Oppure sarebbe stato meglio seppellire quella sua brama di sapere? Poteva restare tra la sua gente, col suo ruolo di erede, e aiutarli a ricostruire il tempio... oppure...\nPortando con sé poco più che i suoi pennelli e la sua tavolozza, Hwei si lasciò alle spalle l'isola e la sua gente.\nDa quel momento, Hwei ha imparato che può avere le risposte che cerca rivelando la reale entità della sua arte agli altri. Ora insegue i malvagi fin negli angoli più oscuri di Ionia, scatenando contro di loro immagini di dolore che gli permettono di sondare la sua stessa sofferenza, e tende una mano alle vittime, testimoni quanto lui di quello strazio, condividendo scene di tranquillità e riflessione.\nIncarnando tanto l'implacabile artista sorto dalle ceneri quanto l'uomo gentile venuto da un'isola un tempo pacifica, Hwei affronta i colori più disarmonici di Ionia e la propria immaginazione. Mentre continua sempre di più ad addentrarsi tra le ombre, la sua mente traboccante di possibilità illumina il suo cammino.\nTuttavia, sarà solo il tempo a dire quale delle sue tante tonalità avrà il sopravvento."
    },
    "Illaoi": {
        "name": "Illaoi",
        "region": "Bilgewater",
        "image_url": "https://cmsassets.rgpub.io/sanity/images/dsfx7636/universe/9f60e89d1d62bd7458132f72d021be21abd54890-1215x717.jpg?accountingTag=LoL",
        "champ_url": "https://universe.leagueoflegends.com/it_IT/champion/illaoi/",
        "lore": ""
    },
    "Irelia": {
        "name": "Irelia",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/3530078042f4933c89949ad02fbd1dd281812d95-1920x1071.jpg?accountingTag=LoL",
        "champ_url": "https://universe.leagueoflegends.com/it_IT/champion/irelia/",
        "lore": ""
    },
    "Ivern": {
        "name": "Ivern",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/0eefbfee5b5d494c950d5566f2cb093fa50e877a-1215x717.jpg?accountingTag=LoL",
        "champ_url": "https://universe.leagueoflegends.com/it_IT/champion/ivern/",
        "lore": "Negli ultimi giorni dell'antico Vorrijaard, Ivern il Perfido era un guerriero noto per la sua ferocia. Il suo clan venerava il più guerrafondaio degli antichi dei e non aveva intenzione di piegarsi alle \"Tre sorelle\" come molti altri avevano fatto.\nTuttavia, la magia oscura che dava forza alle loro armate era indiscutibile. Ivern e i suoi simili complottarono a lungo per trovare il modo di deporre gli odiati Figli del gelo, arrivando fino a salpare per l'oriente alla ricerca della terra baciata per prima dal sole, ritenuta il luogo d'origine di tutta la magia che scorreva nel mondo. Se Ivern fosse riuscito a impadronirsi di quel potere avrebbe sicuramente potuto schiacciare qualsiasi nemico.\nLa sua flotta, allontanandosi all'orizzonte, uscì dalle pagine della storia ed entrò in quelle della mitologia: nessuno di loro fece mai più ritorno in patria.\nIn realtà, Ivern il Perfido riuscì a raggiungere le spiagge di Ionia. Dopo aver devastato numerosi insediamenti costieri, giunse con i suoi guerrieri in un boschetto sacro conosciuto come Omikayalan, il Cuore del Mondo. Là, in quel luogo verde e lussureggiante, si trovarono ad affrontare la resistenza più feroce. Dei misteriosi esseri per metà umani e per metà animali li assalirono più e più volte sotto le fronde fitte e tortuose.\nIvern avanzò imperterrito fino a raggiungere con i pochi superstiti della spedizione ciò che di più sacro ci fosse per gli abitanti di Ionia: il Salice divino.\nIvern rimase folgorato, dimenticandosi all'istante della battaglia che infuriava attorno a sé. Era un albero colossale, con lunghe foglie sottili che splendevano di una luce verde dorata. Non aveva mai percepito una magia simile, e gli era chiaro che quegli strani esseri erano pronti a dare la vita pur di proteggerla. Determinato a distruggere quella loro risolutezza, Ivern impugnò la sua ascia e lanciò un urlo carico d'odio, iniziando a colpire il tronco del Salice divino, ancora e ancora.\nL'enorme albero crollò... e con esso, in un improvviso spasmo di energia vitale, crollò anche Ivern il Perfido.\nAllontanandosi dalle sue spoglie mortali, vide che la battaglia era finita. La carne dei caduti nutriva uccelli necrofagi e insetti, o si putrefaceva in un'esplosione di funghi dai mille colori. Le ossa si decomponevano nel terreno fertile e i semi al suo interno crescevano e diventavano alberi carichi di frutti. Le foglie e i petali pulsavano come cuori colorati. Dallo scenario di morte che lo circondava la vita scaturì in modi che mai avrebbe immaginato possibili.\nIvern non aveva mai visto tanta bellezza. La vita in ogni sua forma era legata in un nodo impossibile che non si sarebbe mai sciolto. Pianse. Calde lacrime caddero sul suo corpo ormai mutato. Era più alto di quanto ricordasse, e i suoi arti erano coperti di corteccia e foglie. Sentiva scorrere nelle sue vene la magia di un mondo completamente diverso. Non sapeva né come né perché, ma ora lui era tutto ciò che rimaneva del Salice divino.\nColpito da quell'epifania, sentì improvvisamente il disperato pianto delle colline, il lamento degli alberi e le lacrime di dolore dei muschi. Rifletté sui propri sbagli, sulla crudeltà che aveva rivolto al suo prossimo. Ivern fu attanagliato dal rimorso e implorò perdono a gran voce.\nQuando finalmente tornò a muoversi, era passato talmente tanto tempo che il mondo gli sembrava... nuovo. La violenza e la tristezza del suo passato non erano che echi nel suo cuore. Scoprì di poter affondare i piedi nel terreno e comunicare sia con gli insetti che con le rocce, i fiumi e le altre radici: persino la terra stessa aveva dei pensieri!\nIvern viaggiò a lungo, spingendosi anche al di là di Ionia, seguito a ogni passo dalla bizzarra magia di Omikayalan. Strinse legami indissolubili con tutte le creature, grandi e piccole. Osservò le loro manie, si dilettò a scoprirne le abitudini, e ogni tanto si offrì di dar loro una mano. Diede passaggi ai bruchi, fece scherzi assieme alle Rovobestie, abbracciò con affetto le cervecore e rise in compagnia dei funghi più anziani e rugosi.\nUn giorno si imbatté in un golem di pietra ferito. Rendendosi conto che lo spirito di quella povera creatura stava per svanire, le creò un cuore nuovo usando un ciottolo di fiume. Rinata, la golem divenne sua amica per la pelle. Lui le diede il nome Daisy, per via dei fiori che spuntavano misteriosamente dal suo corpo di pietra.\nNel suo peregrinare Ivern incontrò anche dei mortali, molti dei quali erano abbastanza pacifici. Alcuni di essi lo chiamavano Piedirovo, altri Padre Verde, e altri ancora Anziano della foresta, ma tutti narravano storie della sua benevolenza. Tuttavia, Ivern era rattristato dal vederli prendere alla natura molto più di ciò che le davano: disgustato dalla loro crudeltà e dalla loro negligenza, decise di allontanarsi da loro.\nSe voleva compiere la volontà del Salice divino avrebbe dovuto istruire l'umanità, aiutandola ad osservare, ascoltare e crescere. Essendo stato egli stesso mortale, Ivern sapeva che il compito non sarebbe stato semplice, per cui sorrise e giurò di portare a termine la sua missione prima che il sole tramontasse per l'ultima volta.\nEra certo di avere tempo a sufficienza."
    },
    "Janna": {
        "name": "Janna",
        "region": "Zaun",
        "image_url": "https://cmsassets.rgpub.io/sanity/images/dsfx7636/universe/d1cd8492b5f8ddebe92117ca3923126a3e588c3d-1215x717.jpg?accountingTag=LoL",
        "champ_url": "https://universe.leagueoflegends.com/it_IT/champion/janna/",
        "lore": "Sin dai tempi più remoti, parte dell'umanità ha sempre rivolto le proprie preghiere ai venti. Dai marinai che chiedono clemenza agli elementi fino agli oppressi che sognano il vento del cambiamento, molti mortali hanno riposto le proprie speranze nelle tempeste e nei fortunali che spazzano Runeterra.\nLa cosa più sorprendente è che a volte i venti sembravano rispondere a quelle suppliche. I navigatori ogni tanto avvistavano un uccello di un blu acceso, appena prima che un sano vento in poppa gonfiasse le loro vele. Altri giuravano di aver sentito il suo fischio nell'aria appena prima di una tempesta, come un avvertimento del suo arrivo. Quando si sparse la voce su questi presagi, gli avvistamenti dell'uccello si fecero più comuni. Alcuni giuravano persino di averlo visto trasformarsi in una donna. Con orecchie affusolate e capelli fluenti, la dama misteriosa si librava sopra le acque, dirigendo i venti con un cenno del suo bastone.\nI fedeli chiamavano questo spirito del vento Jan'ahrem, un antico termine di Shurima che significa \"guardiano\", poiché la donna sembrava sempre apparire in momenti di grande bisogno. Con il passare del tempo, divenne nota semplicemente come Janna.\nIl suo nome cavalcò lungo le coste del continente di Shurima, e gli uomini di mare di Oshra Va'Zaun divennero i suoi più ferventi seguaci, dato che il mare calmo era una benedizione per i mercantili che attraversavano il porto della loro città. In segno di gratitudine per la benevolenza di Janna, le vennero dedicati statue e templi. Anche dopo che l'impero di Shurima ebbe inglobato la città questi atti di devozione proseguirono... Almeno per qualche tempo.\nQuando l'imperatore emanò decreti per la soppressione dei \"falsi idoli\", tutte le effigi di Janna vennero distrutte. Tuttavia, nonostante la crescita esponenziale del culto degli dei-guerrieri Ascesi, molti continuarono a venerarla in segreto. In fondo, cosa potevano fare quegli dei-guerrieri per proteggere le navi dalle tempeste? Questi mortali spesso indossavano amuleti con l'immagine di un uccello blu, dei simboli più piccoli e personali creati in onore di Janna.\nPer tutto questo tempo, Janna continuò ad aiutare gli indifesi che si rivolgevano a lei. In una regione devastata dai disordini, lei rimase sempre una costante. Ripercorrendo la storia, è ironico pensare come l'unica cosa che non cambiò mai fu proprio il vento.\nDopo la caduta del grande impero, le terre un tempo fertili divennero un arido deserto, mentre gli Ascesi sopravvissuti seminavano guerra e caos; ciononostante, Janna continuò a difendere la città, ora conosciuta come Zaun, da ogni pericolo.\nNel corso dei secoli, Janna osservò le ambizioni di Zaun crescere sempre di più. La città era ancora un importante porto commerciale, ma i suoi abitanti volevano di più. Pensarono così di aprire un canale attraverso l'istmo su cui vivevano, per creare un collegamento fra i mari che circondavano Valoran e Shurima. La città dedicò alla costruzione un'enorme quantità di sforzi, tempo e risorse. Le preghiere a Janna iniziarono a svanire mentre i sogni dei mortali si rivolgevano a macchinazioni di potere.\nAlla fine, la creazione del canale rese instabili molte parti di Zaun. Un brutto giorno, interi quartieri attorno al fiume Pilt crollarono sotto il livello del mare occidentale e migliaia di persone si ritrovarono a dover lottare contro le correnti impetuose per sopravvivere.\nMentre guardavano la morte negli occhi, quelle anime sfortunate pregarono per la salvezza invocando il nome della loro antica protettrice:\nJanna.\nAnche se fino a quel momento l'avevano dimenticata, Janna non esitò neppure un secondo a precipitarsi in loro soccorso. Mentre assumeva la sua forma corporea, un'immensa burrasca si scatenò sulla città. Giganteschi muri d'aria tennero a bada le acque mentre gli abitanti fuggivano dalle loro abitazioni in rovina. Violente raffiche di vento spazzarono via il fumo degli incendi causati dalla devastazione. Nonostante avesse salvato molte vite, quel giorno se ne spensero migliaia... ma tutti i sopravvissuti ammirarono la benevolenza di Janna. La gente della città non avrebbe mai più dimenticato la sua salvatrice.\nA tutt'oggi, tra l'ascesa di Piltover e i continui problemi della moderna Zaun, i seguaci di Janna indossano medaglioni con il simbolo dell'uccello blu e rendono omaggio ai venti. E ancora oggi Janna è pronta a schierarsi al fianco dei deboli e degli indifesi. Anche se sono costretti ogni giorno a combattere contro il Grigio di Zaun per respirare dell'aria fresca, a difendersi dalla brutalità dei baroni chimici o ad affrontare altre minacce, tutti gli zauniti sanno che Janna non li abbandonerà mai."
    },
    "Jarvan iv": {
        "name": "Jarvan iv",
        "region": "Demacia",
        "image_url": "https://cmsassets.rgpub.io/sanity/images/dsfx7636/universe/a078dc1670a0b2565aaaf9d50d3e10ec2d583498-1215x717.jpg?accountingTag=LoL",
        "champ_url": "https://universe.leagueoflegends.com/it_IT/champion/jarvaniv/",
        "lore": "Poco dopo la sua incoronazione, re Jarvan III si rivolse al popolo di Demacia. Anche se c'erano ancora molti nemici oltre i confini del glorioso regno, le famiglie dei nobili avevano iniziato a farsi guerra a vicenda, arrivando addirittura a creare eserciti privati nel tentativo di attirarsi i favori del nuovo re.\nEra inaccettabile. Jarvan non avrebbe permesso lo sviluppo di simili rivalità, e dichiarò la sua intenzione di porre fine alle lotte intestine con un matrimonio. La sua sposa, lady Catherine, era molto amata dal popolo, e stando alle voci di corte i due avevano a lungo avuto un debole l'uno per l'altra. Le campane della Grande Città suonarono per un giorno e una notte in segno di festa, ed entro la fine dell'anno giunse la notizia che la coppia aspettava il primo figlio.\nMa tutta la gioia venne offuscata dalla morte di Catherine durante il parto.\nIl bambino, chiamato come il padre, venne dichiarato erede al trono di Demacia. Jarvan III, diviso tra la gioia e il lutto, giurò di non sposarsi mai più, e annunciò che tutte le sue speranze e i suoi sogni per il futuro del regno sarebbero dipesi dal figlio.\nNon potendo ricordare la madre, il piccolo principe Jarvan venne cresciuto a corte, dove fu protetto e accudito in ogni istante della sua vita. Il re voleva che ricevesse la miglior educazione demaciana, imparando sin dalla tenera età il valore morale della carità, il solenne fardello del dovere e l'onore di una vita al servizio del popolo. Quando fu più grande, il siniscalco del padre, Xin Zhao, gli insegnò la storia e le politica di Valoran. Dalla lontana Ionia, questo leale protettore insegnò al principe le filosofie spirituali del mondo e le molteplici arti della guerra.\nDurante il suo addestramento militare, il principe si trovò alle prese con il turbolento rampollo dei Crownguard, Garen. I due erano coetanei e divennero subito amici. Jarvan ammirava la determinazione e la forza di Garen, mentre Garen ammirava gli istinti tattici di Jarvan.\nQuando Jarvan fu maggiorenne, il padre lo ricompensò con il rango onorario di generale. Non era necessario che l'erede al trono andasse in battaglia, ma Jarvan voleva a tutti i costi dimostrare il suo valore, con o senza la benedizione del re. Le terre oltre i Monti d'Argento erano da tempo contese con l'impero di Noxus e avevano dato vita a una frontiera senza leggi, dove i predoni e le tribù in guerra minacciavano molti degli alleati di Demacia. Il principe giurò di riportare la stabilità nella regione. Il suo trisnonno era stato ucciso da un vile noxiano molti anni prima, nei primi scontri tra le nazioni, a sud. Ora l'insulto sarebbe stato vendicato.\nGli eserciti di Jarvan portavano a casa una vittoria dopo l'altra, ma il massacro che vedeva nei villaggi fuori dai confini lo turbava profondamente. Quando giunse voce della caduta dei Cancelli del Pianto, decise di avventurarsi in territorio noxiano, ignorando i consigli dei suoi tenenti.\nInevitabilmente, con i battaglioni in inferiorità numerica, Jarvan si trovò circondato dalle truppe noxiane, ancor prima di raggiungere Trevale.\nRifiutando la resa, il principe scappò con alcuni sopravvissuti nelle foreste, dove gli scout nemici gli diedero la caccia per giorni. Alla fine, con una freccia conficcata in un fianco, Jarvan si accasciò all'ombra di un albero caduto, rischiando di perdere i sensi. Era a pezzi. Aveva deluso la sua famiglia, il regno e i suoi fratelli nelle armi.\nSarebbe senza dubbio morto lì, da solo, se non fosse stato per Shyvana.\nQuesta strana donna dalla pelle viola riuscì a riportare Jarvan a Demacia, al vecchio castello di Wrenwall, dove si dimostrò una compagna dolce e degna nei giorni della sua guarigione. Il comandante dell'insediamento, pur diffidando dal suo aspetto fuori dal comune, fu costretto ad ammettere che aveva prestato un grande servizio al trono, salvando la vita di Jarvan.\nPurtroppo anche Shyvana aveva un nemico che la inseguiva, il mostruoso drago elementale Yvva. Quando i guardiani del castello videro la belva all'orizzonte, Jarvan colse l'occasione per redimersi. Mentre Shyvana si preparava ad affrontare la bestia nei cieli, assumendo la sua forma di mezzo-drago, il principe si alzò zoppicante dal letto e andò a guidare le truppe sulle mura. Prese la sua lancia, e giurò che sarebbero tornati alla Grande Città con la testa di Yvva, o che sarebbero morti cercando di sconfiggerlo.\nLa battaglia fu veloce e letale. Quando i suoi uomini scapparono in preda al panico, fu Jarvan a richiamarli. Quando rimasero feriti, fu Jarvan a mandare i guaritori in aiuto. La creatura cadde per mano di Shyvana, ma fu la leadership del principe a tenere la posizione. In quel momento, Jarvan capì la vera forza del popolo demaciano: la capacità di restare uniti come una cosa sola, in difesa della loro patria, a prescindere dalle loro differenze. Promise a Shyvana che avrebbe sempre avuto un posto nella sua guardia personale, se l'avesse voluto.\nJarvan tornò trionfante alla corte del padre, trascinandosi alle spalle il teschio del drago, accompagnato da Shyvana. Il re era felice del ritorno del figlio, ma alcuni dei nobili presenti criticarono la scelta di lasciare una simile creatura accanto al principe... e ancor peggio di inserirla nella sua guardia personale.\nCiò nonostante, Jarvan riprese la sua posizione nell'esercito, giocando un ruolo chiave anche in questioni estranee alla difesa del regno. Ora che il suo amico Garen era capitano di spada dell'Indomita avanguardia e che Shyvana e i veterani di Wrenwall stavano addestrando altre guarnigioni di confine, il principe era convinto che Demacia potesse rispondere a qualsiasi minaccia.\nMa il regno stava cambiando.\nL'ordine dei cercatorI di magia aveva trovato supporto nelle famiglie nobili, portando alla prigionia di chiunque possedesse talenti magici a Demacia. La paura della persecuzione lasciò spazio al risentimento e infine alla ribellione. Quando i maghi attaccarono la Grande Città, Jarvan scoprì che suo padre, il re, era stato ucciso.\nNonostante le sue posizioni politiche verso i maghi si fossero inasprite, Jarvan non aveva ancora placato i dubbi sulla sua capacità di governare. Per questo decise di accettare i consigli di vari nobili prominenti, tra cui la zia di Garen, l'alto maresciallo Tianna Crownguard, giurando di attenersi alla loro esperienza e alla loro saggezza.\nSe vuole ereditare ciò che gli spetta ed essere incoronato re Jarvan IV di Demacia, dovrà soppesare attentamente la sua coscienza e i suoi alleati."
    },
    "Jax": {
        "name": "Jax",
        "region": "Runeterra",
        "image_url": "https://cmsassets.rgpub.io/sanity/images/dsfx7636/universe/a8d3b960b33b5850f5c3b8e65a0afb54fde80e11-1920x1080.jpg?accountingTag=LoL",
        "champ_url": "https://universe.leagueoflegends.com/it_IT/champion/jax/",
        "lore": ""
    },
    "Jayce": {
        "name": "Jayce",
        "region": "Piltover",
        "image_url": "https://cmsassets.rgpub.io/sanity/images/dsfx7636/universe/0dc3d5cacb41b3dfb73bcc8255bb22e9984f5a68-1215x717.jpg?accountingTag=LoL",
        "champ_url": "https://universe.leagueoflegends.com/it_IT/champion/jayce/",
        "lore": ""
    },
    "Jhin": {
        "name": "Jhin",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/087251eea63def0d4a457624b3cd5c36b8cb52d0-1215x717.jpg?accountingTag=LoL",
        "champ_url": "https://universe.leagueoflegends.com/it_IT/champion/jhin/",
        "lore": ""
    },
    "Jinx": {
        "name": "Jinx",
        "region": "Zaun",
        "image_url": "https://cmsassets.rgpub.io/sanity/images/dsfx7636/universe/d0550188a6e83cb2e5def4a4a0bf8025baf57a0c-1215x717.jpg?accountingTag=LoL",
        "champ_url": "https://universe.leagueoflegends.com/it_IT/champion/jinx/",
        "lore": ""
    },
    "K'sante": {
        "name": "K'sante",
        "region": "Shurima",
        "image_url": "https://cmsassets.rgpub.io/sanity/images/dsfx7636/universe/2f7e81a667a238ce3649d8bd47152df60e7a5c55-1920x1080.jpg?accountingTag=LoL",
        "champ_url": "https://universe.leagueoflegends.com/it_IT/champion/ksante/",
        "lore": "K'Sante è cresciuto immerso nella storia della sua patria. A cena, suo padre gli narrava le storie dei loro antenati, che con forza e coraggio resistettero alla tirannia degli Ascesi. Sua madre raccontava delle temibili belve che i fondatori di Nazumah avevano abbattuto nel loro viaggio verso sud, nella traversata di Shurima, che portò alla scoperta di una zona ricca dei più rari tesori del deserto: scroscianti cascate, verdi alture e una copiosa fauna. Lontano dalle mire e dalla superbia degli Ascesi, la libera repubblica di Nazumah mise le sue radici. K'Sante assorbiva ogni parola e giurava che sarebbe diventato il più grande guerriero-cacciatore di Nazumah, un combattente degno degli eroi delle storie, capace di guidare le generazioni a venire.\nPer vent'anni, K'Sante si addestrò con vari maestri di arti marziali. Furono però i suoi genitori a insegnargli il rispetto per i nemici di Nazumah: predatori spietati, imperialisti guerrafondai che bramavano le risorse della città-stato. Per mantenere la libertà della repubblica non sarebbe bastata la forza bruta, gli dicevano sempre. Durante il suo addestramento, K'Sante studiò presso i saggi nazumani come i materiali ottenuti dalle prede più formidabili potessero essere utilizzati per costruire le armi e le infrastrutture che avevano permesso alla sua patria di prosperare per cinque secoli.\nNelle sue prime cacce, K'Sante strinse molte amicizie, ma la più forte fu con un giovane di Marrowmark di nome Tope. Mentre K'Sante era inarrestabile in corpo a corpo, Tope era specializzato nell'assalto dalla distanza. Con la loro intesa impareggiabile, i due riuscivano a sconfiggere branchi di rocciorsi, predoni shakkal e persino gli assalti degli Xer'Sai. Con il loro lavoro di squadra, si rinforzava anche il loro legame.\nUna notte, al chiar di luna, K'Sante confessò a Tope che i suoi sentimenti andavano oltre il cameratismo. Quando scoprì che Tope ricambiava, i due si abbracciarono teneramente e si diedero il primo bacio. Trovandosi lì insieme, sotto le stelle, ebbero la sensazione che tutto fosse al suo posto.\nMa non lo era.\nDue Ascesi, l'imperatore Azir e il magus Xerath, stavano tormentando il continente in una guerra per il dominio di Shurima, nella quale entrambi schieravano mostruosi abomini. Gli esploratori di Nazumah scoprirono una di queste creature: un colossale predatore a forma di leone e cobra, che si era allontanato dalla battaglia e terrorizzava la savana. Quando i capi della città-stato chiesero chi potesse domare la bestia, K'Sante e Tope si fecero avanti.\nAl loro primo tentativo, la bestia respinse ogni attacco con poteri che nessun uomo aveva mai visto prima. Scoprirono che la sua corazza, che la copriva da capo a coda, si rigenerava dai colpi non letali. I due non riuscirono a versare il suo sangue e furono costretti a fuggire dalla tana del cobraleone a mani vuote, lasciandolo in liberà.\nI due provarono e riprovarono.\nK'Sante era divorato dalla frustrazione. Per diventare il più grande di Nazumah, doveva uccidere la bestia. Nient'altro importava. Iniziò ad allenarsi dall'alba al tramonto, convinto che Tope avrebbe capito.\nTope, nel frattempo, studiava la bestia. Propose delle strategie a K'Sante, che le ascoltava annuendo tra una sessione di allenamento e l'altra. Tra sé, Tope si chiedeva se fossero abbastanza forti.\nIl loro più grande successo fu uno scontro nel quale riuscirono a rubare un pezzo della corazza del cobraleone. Tope fu felice del progresso e pensò che, con un po' di aiuto, avrebbero potuto fare altri passi avanti.\nMa K'Sante era furioso. Aveva iniziato a vedere il cobraleone come una sua missione personale e solo uccidendolo avrebbe scongiurato il fallimento. I suoi idoli d'infanzia non avevano mai fallito in battaglia. E quindi non l'avrebbe fatto nemmeno K'Sante, soprattutto non accettando ulteriore aiuto in quella che era diventata la sua battaglia, quella con cui avrebbe dimostrato il suo valore. Aveva provato le idee di Tope, che non stavano funzionando, e ora lo stesso Tope diceva che non erano abbastanza forti? K'Sante non era disposto ad accettarlo. Iniziò a domandarsi se Tope non fosse un peso, e presto liquidò le sue strategie, definendole inutili.\nFerito, Tope disse che nemmeno l'addestramento folle stava dando risultati. La determinazione di K'Sante, un tempo ammirevole, si era trasformata in un'ossessione egocentrica.\nIl dolore e la rabbia non facevano che peggiorare a ogni scontro col cobraleone, portando a ulteriori litigi. Si scambiavano sempre meno parole, finché un giorno smisero di parlarsi del tutto. Alla fine, l'unica cosa sensata sembrò quella di separarsi.\nNel corso dell'anno successivo, K'Sante continuò ad allenarsi, solitario e testardo. Faceva progressi concreti, ma i progressi non portavano alla vittoria. Infine realizzò che la creatura non poteva essere battuta solo con la forza. Aveva bisogno di aiuto.\nK'Sante trovò il coraggio di presentarsi a casa di Tope, ma scoprì che il suo ex compagno era tornato a Marrowmark. Trovò invece sua zia, che gli diede il diario di Tope, spiegando che il nipote l'aveva lasciato per assisterlo nella sua lotta contro il grande mostro.\nK'Sante pianse sul diario di Tope. Iniziò a notare le costanti dei loro errori e, quando arrivò alle note sul cobraleone, rimase sbalordito. Tope sosteneva che la bestia fosse un Baccai, frutto di un'Ascensione fallita. Teorizzava che Xerath, noto per il suo malvagio abuso della magia, avesse obbligato la fauna di Shurima a sottoporsi al rituale dell'Ascensione. K'Sante lesse il diario tutto d'un fiato e scoprì le teorie di Tope per uccidere il Baccai. C'erano tantissime idee che non l'avevano nemmeno sfiorato. Entro sera, aveva già formulato un piano per provare i metodi di Tope su mostri minori.\nMano a mano che affinava le sue abilità, K'Sante iniziò a riflettere sulle parole dei suoi genitori e capì che l'orgoglio l'aveva indotto in errore. Non aveva trattato le idee di Tope col rispetto che meritavano e non le aveva mai provate fino in fondo. Aveva rispettato più il suo nemico del suo compagno. Col tempo, si fece una ragione dei suoi passi falsi e iniziò a guardare al futuro, grato per ciò che avevano condiviso ma anche felice di continuare il suo cammino con una nuova prospettiva.\nSotto un cielo scarlatto, K'Sante affrontò nuovamente il cobraleone. Calcolando ogni manovra, schivò i colpi della bestia e iniziò a colpirla a ogni passo falso. L'alba si fece tramonto. Aveva le armi distrutte ed era coperto di sangue, ma il suo spirito non era pronto a piegarsi. Quando la creatura si stancò, K'Sante colse l'occasione, ispirato dalle teorie di Tope, e la mise con le spalle a una cascata nazumana, dove le acque indebolirono la corazza del cobraleone e gli permisero di sferrare il colpo di grazia.\nEsausto, K'Sante si alzò orgoglioso, fiero non solo della sua impresa, ma anche del suo viaggio.\nAl suo ritorno, K'Sante fu celebrato in tutta Nazumah. In accordo con la tradizione, donò ai saggi il corpo della creatura, affinché potessero studiarlo, e tenne per sé due pezzi di corazza per affinare i suoi ntofo. Sfruttavano le sue proprietà rigenerative e quindi, quando il guscio esterno si rompeva, K'Sante poteva brandirli come lame affilate, in attesa che tornassero alla forma di partenza. Come tocco finale, incise sugli ntofo un simbolo del cobraleone, disegnato da Tope sul suo diario. Il loro tempo insieme si era concluso, ma K'Sante sapeva che doveva anche a lui il suo successo.\nOggi K'Sante è considerato l'orgoglio di Nazumah. Lui però sa che, se vuole diventare il suo più grande condottiero, non dovrà mai più permettere all'ego di annebbiare il suo giudizio. Il futuro della sua patria, davanti alla minaccia degli Ascesi, è tutto fuorché sicuro. Se Azir o Xerath osassero marciare verso sud, K'Sante sarà pronto ad affrontarli."
    },
    "Kai'sa": {
        "name": "Kai'sa",
        "region": "Il vuoto",
        "image_url": "https://cmsassets.rgpub.io/sanity/images/dsfx7636/universe/33ac4d0acbbdb7f6d3b36520c0a78873052d271a-1920x1133.jpg?accountingTag=LoL",
        "champ_url": "https://universe.leagueoflegends.com/it_IT/champion/kaisa/",
        "lore": "Il dettaglio più notevole dell'impavida cacciatrice del Vuoto nota come Kai'Sa è forse la sua nascita. Non discende da guerrieri tribali, induriti da generazioni di battaglie, e non è stata evocata da terre lontane per combattere le minacce ignote in agguato nelle profondità di Shurima. Era una bambina qualunque, nata da genitori amorevoli provenienti dai deserti del sud. È proprio lì che trascorreva i suoi giorni, giocando con i suoi amici e sognando il posto che un giorno avrebbe occupato nel mondo.\nNella sua decima estate, il destino della giovane Kaisa cambiò per sempre. Se fosse stata più grande, avrebbe notato gli strani eventi dei villaggi vicini. Tutti i giorni la madre le diceva di stare a casa, temendo gli stranieri che si aggiravano in cerca di tributi per gli oscuri poteri delle profondità. Kaisa e i suoi amici credevano che fossero bugie, finché una sera non si imbatterono in un branco di capre sacrificali, portate dagli allevatori nomadi. Usando il pugnale che il padre le aveva regalato per l'ottavo compleanno, Kaisa tagliò le corde e liberò gli animali in un canyon nelle vicinanze. Sembrava uno scherzo innocuo, finché non successe qualcosa di inimmaginabile. Il terreno iniziò a tremare, i lampi squarciarono il cielo e i bambini iniziarono a fuggire.\nIl Vuoto si era svegliato. Si aprì una grande frattura nella roccia, tale da inghiottire il villaggio di Kaisa e tutto ciò che conteneva, lasciando soltanto sabbia e colonne contorte, nere come la notte.\nKaisa riprese coscienza e si trovò intrappolata sottoterra. Era terrorizzata, ma non aveva perso la speranza, perché riusciva a sentire i flebili lamenti di altri sopravvissuti. Si chiamavano l'un l'altro, con un filo di voce, ripetendo i loro nomi come un mantra. Purtroppo, arrivato il terzo giorno, la sua era l'unica voce rimasta. I suoi amici e la sua famiglia non c'erano più. Era sola, nell'oscurità.\nFu solo quando tutto sembrava perduto che vide la luce.\nLa seguì verso il basso.\nLungo la via, riuscì a malapena a sostentarsi. Trovò qualche bisaccia e delle pesche marce tra i detriti del crollo. Qualsiasi cosa potesse evitarle di morire di fame. Ma presto la sua fame venne sostituita da una nuova paura. Si trovò in una grande caverna, illuminata da un bagliore violaceo e ultraterreno, e realizzò che non era più sola.\nNelle profondità si agitavano altre creature. La prima che si fece avanti era grande più o meno come Kaisa, quest'ultima pronta a difendersi fino all'ultimo tenendo ben stretto il pugnale tra le sue mani. L'orrore del Vuoto la spinse a terra, ma lei riuscì a conficcare la lama nel suo cuore pulsante. Kaisa e la creatura, avvinghiate, iniziarono a rotolare nell'abisso.\nLa creatura sembrava morta, ma la sua pelle innaturale si era impossessata della carne del suo braccio. Il guscio scuro le provocava un formicolio, ma era duro come l'acciaio. In preda al panico, Kaisa finì per rompere il suo pugnale, cercando di rimuovere la creatura. Quando arrivarono dei mostri più grandi, la usò come scudo per coprirsi la fuga.\nPresto, però, realizzò che il guscio stava diventando parte di lei. La quotidiana lotta per la sopravvivenza continuò per anni, mentre la seconda pelle sembrava crescere con Kaisa, che era sempre più determinata.\nOra non aveva solo la speranza. Aveva un piano. Combattere con tutte le sue forze. Sopravvivere. Trovare un modo per tornare indietro.\nSi era trasformata, da bimba spaventata a coraggiosa sopravvissuta, da preda a predatrice. Per quasi dieci anni ha vissuto a cavallo di due mondi, nel tentativo di tenerli separati. Il Vuoto vuole consumare non solo i villaggi di Shurima, ma tutto il resto di Runeterra. Lei non lo permetterà.\nPur avendo ucciso centinaia di costrutti del Vuoto, capisce bene che la gente che protegge la vedrebbe come un mostro. Non a caso il suo nome è entrato nella leggenda, come un eco degli antichi orrori che hanno condannato Icathia.\nNon è più Kaisa... ma Kai'Sa."
    },
    "Kalista": {
        "name": "Kalista",
        "region": "Isole ombra",
        "image_url": "https://cmsassets.rgpub.io/sanity/images/dsfx7636/universe/7c9c407e5fefbe90cf2cca88aef5410cac72f164-1215x717.jpg?accountingTag=LoL",
        "champ_url": "https://universe.leagueoflegends.com/it_IT/champion/kalista/",
        "lore": "Da viva, Kalista era un fiero generale, nipote del re di un impero che ora nessuno ricorda più. Viveva seguendo un rigido codice d'onore, servendo il trono con fedeltà incrollabile. Il re aveva molti nemici e, quando inviarono un assassino a ucciderlo, fu la rapidità di Kalista ad evitare il disastro.\nMa, nel salvare il re, condannò quella che lui amava di più: la lama deviata dell'assassino era intrisa di veleno, e tagliò il braccio della regina. Vennero convocati i migliori medici, i migliori sacerdoti, ma nessuno riuscì ad estrarle il veleno dal corpo. Distrutto dal dolore, il re mandò Kalista a cercare una cura mentre Hecarim dell'Ordine di Ferro prendeva il suo posto al suo fianco.\nKalista viaggiò in lungo e in largo, consultò studiosi, eremiti e mistici... ma inutilmente. Alla fine, scoprì l'esistenza di un luogo protetto dal mondo esterno da una pallida nebbia luccicante, i cui abitanti si diceva conoscessero i segreti della vita eterna. Partì per un ultimo viaggio della speranza verso le semileggendarie Isole Benedette.\nI guardiani di Helia, la capitale, compresero la purezza delle intenzioni di Kalista e aprirono la nebbia per consentirle un passaggio sicuro. Li implorò di guarire la regina e, dopo una lunga riflessione, i maestri della città acconsentirono. Bisognava fare in fretta. Finché la regina respirava ancora, le acque della vita avrebbero potuto darle una speranza. A Kalista venne dato un talismano che le avrebbe consentito di tornare da sola a Helia, con la raccomandazione di non farne parola con nessuno.\nQuando, però, Kalista raggiunse le spiagge della sua casa, la regina era già morta.\nIl re era impazzito, e si era rinchiuso nella sua torre con il corpo in putrefazione della sovrana. Quando seppe del ritorno di Kalista, volle sapere cosa aveva trovato. Sentendosi in colpa per il suo fallimento, gli disse purtroppo che la cura che aveva trovato sarebbe stata inutile. Il re non le credette, e la accusò di tradimento.\nFu Hecarim a convincerla a guidarli verso le Isole Benedette, dove lo zio avrebbe potuto sentire la verità dai maestri in persona. Allora forse avrebbe trovato la pace... anche solo accettando che la regina era morta, e lasciandola riposare in pace. Kalista accettò, esitante.\nE così il re salpò con una flotta composta dalle sue navi più veloci, e gridò dalla gioia quando gli apparve davanti la città di Helia. Vennero però accolti dagli austeri maestri, che vietarono loro il passaggio. La morte, dissero, era definitiva. Ingannarla avrebbe significato violare l'ordine naturale delle cose.\nFurioso, il re ordinò a Kalista di uccidere chiunque avesse opposto resistenza. Lei rifiutò, e chiese a Hecarim di sostenerla... ma questi invece la trafisse alla schiena con la sua lancia.\nL'Ordine di Ferro si unì a lui nel tradimento, trafiggendo ancora il corpo di Kalista. Scoppiò uno scontro brutale. I fedeli a Kalista affrontarono disperatamente i cavalieri di Hecarim, ma erano troppo pochi. Mentre la vita abbandonava Kalista, lei vide morire i suoi guerrieri e giurò vendetta con l'ultimo respiro...\nQuando riaprì gli occhi, erano pieni dell'oscuro potere di una magia innaturale. Non sapeva cosa fosse successo, ma la città di Helia si era trasformata in una maschera distorta della sua precedente bellezza: tutte le Isole Benedette erano diventate un luogo di ombre e oscurità, piene di spiriti ululanti intrappolati per l'eternità nell'incubo della non morte.\nAnche se Kalista ha provato ad aggrapparsi ai frammentati ricordi dell'orribile tradimento di Hecarim, nel corso dei secoli si sono affievoliti e ora tutto quello che le resta è la sete di vendetta che le brucia nel petto martoriato. È diventata uno spettro, un'immagine leggendaria spesso invocata da chi ha subito un tradimento simile.\nQuesti spiriti abbietti si sottomettono a lei, per pagare il prezzo ultimo: diventare una cosa sola con la lancia della vendetta."
    },
    "Karma": {
        "name": "Karma",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/d55c76e8c8a67dd290192f51eaa0576d90dd0261-1215x717.jpg?accountingTag=LoL",
        "champ_url": "https://universe.leagueoflegends.com/it_IT/champion/karma/",
        "lore": "Karma è l'incarnazione di un'antica anima ioniana il cui ruolo è di guida spirituale per ogni generazione del suo popolo. La sua più recente incarnazione è stata una dodicenne di noma Darha. Cresciuta tra gli altopiani settentrionali di Shon-Xan, è sempre stata testarda e indipendente. Il suo sogno era una vita al di fuori del suo villaggio di provincia.\nUn giorno Darha iniziò ad avere delle strane visioni intermittenti. Le immagini erano strane. Sembravano ricordi dei quali la giovane non aveva memoria. In un primo momento riuscì a nascondere il problema, ma le visioni si fecero sempre più intense, fino al punto di convincere Darha che stesse sprofondando nella pazzia.\nProprio quando credeva di essere destinata a morire in una casa di cura, il villaggio venne visitato da un gruppo di monaci. Venivano dall'Altare perenne, dove il divino leader Karma era spirato pochi mesi prima. I monaci stavano cercando la prossima incarnazione del vecchio e credevano si trovasse tra gli abitanti. Avevano sottoposto tutti a una serie di prove e iniziavano a rassegnarsi all'idea di andarsene a mani vuote.\nQuando passarono davanti alla casa di cura, Darha si tirò fuori dalla sua branda e corse per fermarli. Pianse, raccontando loro le sue visioni e dicendo che aveva sentito le voci dei monaci nella sua testa.\nRiconobbero subito i presagi. Era la loro Karma. Le visioni erano vite passate che migravano in un nuovo corpo.\nDa quel momento, la vita di Darha cambiò per sempre. Disse addio a tutto ciò che conosceva, partendo per un viaggio verso l'Altare perenne dove avrebbe imparato dai monaci. Nel corso degli anni le insegnarono a conoscere la sua anima antica, entrando in comunione con migliaia di precedenti incarnazioni che racchiudevano la saggezza delle ere passate. Karma ha sempre predicato la pace e l'armonia, insegnando che ogni atto malvagio ha le sue ripercussioni e come tale non richiede intervento.\nMa Darha metteva in discussione i suoi principi, anche mentre diventava Karma. Alcuni dei suoi seguaci erano confusi. Come poteva aver ricevuto lo spirito di Ionia, la manifestazione più sacra delle Terre Antiche, e al tempo stesso rifiutare le sue filosofie più scontate?\nQuesti principi vennero messi veramente alla prova quando Noxus invase Ionia. L'avanzata delle truppe trucidò migliaia di innocenti, costringendo Karma ad affrontare la crudele realtà della guerra. Avvertiva l'immenso potenziale distruttivo che si agitava nella sua anima, e si chiedeva che senso avesse possederlo senza usarlo.\nLe voci del passato le consigliavano di stare all'Altare perenne, per confortare il suo popolo e far sbollire il conflitto. Eppure, una verità più profonda la spingeva ad agire...\nKarma non sapeva cosa fare, ma a un certo punto non riuscì più a contenersi. Affrontò un comandante noxiano sul ponte della sua fregata, scatenando la sua furia divina. Invece di usare un attacco singolo e misurato, obliterò l'intera nave con il suo equipaggio in un batter d'occhio.\nMolti ioniani esultarono per l'apparente vittoria, ma i monaci erano convinti che avesse commesso un grave errore. Aveva compromesso l'armonia spirituale della loro terra, disonorando tutti coloro che avevano portato il nome di Karma prima di lei e macchiando la sua anima eterna, insieme a quella dei suoi seguaci. La implorarono di non fare altri danni, anche a costo di vivere una vita di solitudine e penitenza.\nKarma li zittì alzando la mano. Anche se sentiva ancora le voci nella testa, era stato lo spirito di Ionia che albergava nel suo cuore a guidarla... e le Terre Antiche avevano bisogno di difendersi. Non sapeva se fosse stata scelta per il suo coraggio o la sua forza di volontà, ma Karma sapeva che a volte l'armonia va pagata a caro prezzo. Il mondo stava cambiando, e accettarlo era l'unica reazione saggia.\nLa guerra con Noxus si è conclusa da tempo, ma ci sono ancora molti ioniani che sono fin troppo contenti di rispondere alla violenza con la violenza, anche nei confronti del prossimo. Karma ha giurato di guidarli verso vie più illuminate. Verso la pace, quando è possibile, o verso l'azione, quando è necessario."
    },
    "Karthus": {
        "name": "Karthus",
        "region": "Isole ombra",
        "image_url": "https://cmsassets.rgpub.io/sanity/images/dsfx7636/universe/e0895a900b25fa6a017496fc3cbeee49262edc11-1215x717.jpg?accountingTag=LoL",
        "champ_url": "https://universe.leagueoflegends.com/it_IT/champion/karthus/",
        "lore": "L'araldo dell'oblio, Karthus è uno spettro immortale le cui inquietanti canzoni sono un preludio del suo terrificante aspetto. I viventi temono l'eternità della non morte, ma Karthus vede solo bellezza e purezza nel suo abbraccio, una perfetta unione di vita e morte. Quando Karthus lascia le Isole Ombra, è per portare la gioia della morte ai mortali, un apostolo dei non morti.\nKarthus nacque in totale povertà nella vasta baraccopoli costruita oltre le mura della capitale di Noxus. Sua madre morì di parto, abbandonando suo padre a crescere lui e le sue sorelle da solo. Condividevano un ospizio fatiscente e infestato dai ratti con diverse altre famiglie, sopravvivendo d'acqua piovana e topi. Tra tutti i bambini, Karthus era il miglior cacciatore, e procurava regolarmente carcasse rosicchiate da buttare in pentola.\nLa morte era comune nei bassifondi di Noxus, e molte mattine iniziavano con le grida dei genitori che, al risveglio, scoprivano i corpi freddi e senza vita dei propri figli accanto a loro. Karthus aveva imparato ad amare questi lamenti e osservava, affascinato, i controllori di Kindred aggiungere tacche ai loro bastoni prima di raccogliere i cadaveri. La notte, il giovane Karthus sgattaiolava per le stanze anguste, in cerca di coloro la cui vita era appesa ad un filo, nella speranza di assistere al momento in cui la loro anima sarebbe passata dalla vita alla morte. Per anni, i suoi viaggi notturni furono infruttuosi poiché era impossibile prevedere esattamente quando una persona sarebbe morta. Gli venne negato questo momento fino a che non toccò alla sua famiglia.\nLe epidemie erano frequenti in spazi così affollati e, quando le sorelle di Karthus si ammalarono di peste, si prese cura di loro con attenzione. Mentre il padre annegava il suo dolore nell'alcol, Karthus si comportava come il fratello diligente, occupandosi delle proprie sorelle mentre la malattia le consumava. Vide ognuna di esse spegnersi, e una sublime connessione sembrò nascergli dentro mentre la luce svaniva dai loro occhi; un desiderio di vedere cosa c'era dietro la morte e scoprire i segreti dell'eternità. Quando i controllori vennero a raccogliere i corpi, Karthus li seguì al loro tempio, ponendo domanda dopo domanda riguardo il loro ordine e l'operato della morte. Sarebbe stato possibile per una persona esistere dopo che la vita era finita, ma prima che la morte iniziasse? Se un tale momento di passaggio poteva essere compreso e fermato nel tempo, era possibile combinare la saggezza della vita con la chiarezza della morte?\nI controllori si accorsero subito della compatibilità di Karthus con il loro ordine ed egli fu accolto nei loro ranghi, prima come becchino e costruttore di pire, per poi ascendere al rango di raccoglitore di cadaveri. Karthus guidava il suo carretto tra le strade di Noxus ogni giorno per recuperare i corpi morti. I suoi requiem divennero velocemente noti in tutta Noxus, lamenti desolati che parlavano della bellezza della morte e la speranza che quello che stava al di là fosse qualcosa che si potesse accettare. Molte famiglie addolorate traevano conforto dalle sue canzoni, trovando un momento di pace nelle sue sentite eulogie. Col passare del tempo, Karthus cominciò a lavorare all'interno del tempio, occupandosi dei malati nei loro ultimi momenti e osservando gli strumenti della morte fare il loro lavoro. Karthus parlava con ogni persona che gli giaceva davanti, accompagnando le loro anime nella morte, e cercando ulteriore conoscenza nei loro occhi morenti.\nAlla fine, Karthus giunse alla conclusione che non avrebbe potuto imparare altro dai mortali, e che solo i morti stessi avessero le risposte che cercava. Nessuna delle anime morenti riusciva a descrivergli cosa ci fosse al di là, ma aveva sentito dicerie e racconti spaventosi che parlavano di un luogo dove la morte non era la fine: le Isole Ombra.\nKarthus svuotò i forzieri del tempio e si pagò il viaggio a Bilgewater, una città afflitta da una strana nebbia oscura che si diceva attirasse le anime verso un'isola maledetta in mare aperto. Nessun capitano era disposto a portare Karthus alle Isole Ombra, ma alla fine riuscì a convincere un marinaio ubriacone con un sacco di debiti e niente da perdere. La barca solcò l'oceano per diversi giorni, fino a che una tempesta li fece naufragare sugli scogli di un'isola che non figurava in nessuna mappa. Una nebbia oscura si espandeva da un paesaggio infestato costellato di alberi aggrovigliati e rovine cadenti. Il pescatore disincagliò la sua barca e, terrorizzato, virò verso Bilgewater, ma Karthus si tuffò in mare e raggiunse la riva. Bilanciandosi con il suo bastone coperto di tacche, cantò con orgoglio il lamento che aveva preparato per il giorno della sua morte, e le sue parole furono portate da un vento gelido fino al centro dell'isola.\nLa nebbia oscura attraversò Karthus, facendo a pezzi le sue carni e il suo spirito con antiche stregonerie, ma il suo desiderio di trascendere la mortalità era così forte che questo non lo distrusse. Al contrario, lo trasformò, e Karthus rinacque nelle acque dell'isola come un redivivo senza corpo.\nUn senso di rivelazione riempì Karthus mentre diventava quello che aveva sempre pensato di dover essere: un essere posto al confine tra la vita e la morte. La bellezza di questo momento eterno lo riempì di meraviglia mentre gli spiriti abbietti si alzarono per assistere alla sua trasformazione, richiamati dalla sua passione come i predatori sentono l'odore del sangue nell'oceano. Finalmente, Karthus era a casa, circondato da chi capiva quale dono la non-morte fosse realmente. Carico di zelo virtuoso, sapeva di dover ritornare a Valoran e condividere questo dono con i viventi per liberarli dalle insignificanti preoccupazioni mortali.\nKarthus si voltò e la Nebbia Oscura lo trasportò sopra le onde, fino alla barca del pescatore. L'uomo cadde in ginocchio dinanzi a lui e Karthus gli donò la benedizione della morte, ponendo fine alla sua sofferenza mortale e riportandolo indietro come spirito eterno, cantando il suo lamento per le anime in transito. Il pescatore fu il primo di molti che Karthus avrebbe liberato, e presto il Cantore della Morte avrebbe comandato una legione di spettri non-morti. Per i sensi risvegliati di Karthus, le Isole Ombra erano in uno stato di limbo apatico, dove le benedizioni della morte erano sprecate. Egli stesso avrebbe guidato i morti in una crociata per portare la bellezza dell'oblio ai viventi, per porre fine alla sofferenza della mortalità e dare inizio a una gloriosa epoca di non-morte.\nKarthus è diventato l'emissario delle Isole Ombra, l'araldo dell'oblio i cui lamenti sono inni di lode alla gloria della morte. Le sue legioni di anime libere si uniscono al coro dei suoi lamenti funebri, e le loro canzoni sinistre si espandono dalla Nebbia Oscura fino a raggiungere, durante le gelide notti, tutti i cimiteri e gli ossari di Valoran."
    },
    "Kassadin": {
        "name": "Kassadin",
        "region": "Il vuoto",
        "image_url": "https://cmsassets.rgpub.io/sanity/images/dsfx7636/universe/9ddaf7680feaafa16f01dbc34743a5fc3e969e1d-1920x1080.jpg?accountingTag=LoL",
        "champ_url": "https://universe.leagueoflegends.com/it_IT/champion/kassadin/",
        "lore": "Kassadin ha iniziato la sua vita da reietto, camminando sulle spietate sabbie del Grande Sai, per attirare i predatori lontano dalle merci preziose appartenenti alle carovane dei mercanti. È sopravvissuto a molti di questi viaggi nel deserto, tanto che smise di fare l'esca e iniziò a proporsi come guida.\n\nGli stranieri che cercavano i suoi talenti, dicendo \"Kas sai a dyn?\" ovvero \"Chi il deserto conosce?\", spesso pronunciavano male lo shurimano. Per questo divenne noto come Kassadin, nei vicoli e nei mercati di Bel'Zhun. Ha trascorso molti anni esplorando le antiche rovine della sua patria, arricchendo oltre ogni limite i suoi datori di lavoro, ma fu in uno scavo vicino a Zirima che trovò un tesoro tutto suo. Si innamorò di una donna di una tribù del deserto.\n\nCon sua moglie e una figlia appena nata, Kassadin si stabilì in un piccolo villaggio tra i canyon rocciosi del sud. Viaggiava spesso, anche perché il lavoro gli imponeva spesso e volentieri di portare preziose reliquie da facoltosi acquirenti. Ovunque i suoi viaggi lo portassero, Kassadin tornava sempre con racconti emozionanti, provenienti da un altro mondo.\n\nTornando a casa dalla lontana Piltover, Kassadin e i suoi compagni stavano facendo abbeverare gli animali in un'oasi. Fu lì che incontrarono i primi sopravvissuti, che fuggivano terrorizzati dal deserto. Gli dissero di una catastrofe che aveva inghiottito le loro case. Pareva che le fauci del mondo dei morti si fossero aperte per divorarle. Erano riusciti a malapena a uscirne vivi.\n\nTemendo per la sicurezza della sua famiglia, Kassadin si lasciò i compagni alle spalle, cavalcando senza sosta, rischiando quasi di sfinire la sua bestia. Quando finalmente raggiunse il luogo dove un tempo c'era il suo villaggio, trovò solo detriti e sabbie mobili. Strinse le pietre fino a farsi sanguinare le mani, urlando i nomi delle figlia e della moglie, ma non ci furono risposte. Giorni dopo, al loro arrivo, i compagni di Kassadin trovarono un uomo distrutto, che piangeva sotto il sole cocente.\n\nLo riportarono fino a Zirima, ma Kassadin non voleva più muoversi. Per anni, cercò di affogare i suoi dispiaceri, riducendosi a poco più che un vagabondo... finché in città non si iniziò a parlare del \"Profeta\".\n\nSi parlava degli orrori inenarrabili che si agitavano sotto la superficie della terra, dei sacrifici che venivano fatti nel loro nome. Queste storie davano i brividi a Kassadin. Lui conosceva bene tutte le leggende della vecchia Icathia e il destino che aveva colpito quel luogo maledetto. Se il Vuoto aveva deciso di tornare verso Shurima, probabilmente era stato la causa della distruzione del suo villaggio e di molti altri. Sapeva anche che erano in pochi a potersi opporre.\n\nIn quel momento, Kassadin giurò di vendicare la moglie e la figlia, distruggendo questo insidioso Profeta e la sorgente del suo potere abissale. Era un uomo che si era costruito una vita trovando le vie sicure per attraversare i luoghi più pericolosi. Decise di armarsi con le armi più arcane ed esoteriche di Valoran, abbinandole all'ingegno zaunita e alla benedizione dei curatori spirituali di Ionia. Chiese tutti i favori che poteva, coinvolgendo tutti, dagli studiosi ai ricettatori, per... ottenere ciò che cercava. Molti lo presero per pazzo e diedero per scontato che era l'ultima volta che vedevano il loro vecchio amico. Kassadin si limitò a ringraziarli per le loro preoccupazioni e se ne andò. Avrebbe affrontato il Vuoto da solo.\n\nPer finire, rubò la famigerata Lama degli inferi di Horok, la spada che aveva ucciso migliaia di traditori negli ultimi giorni dell'impero. Dalla sua lama si percepiva la fredda chiamata dell'oblio, ma lui non era più preoccupato per la sua mortalità. Non aveva più niente da perdere, della sua vecchia vita.\n\nTravestito da pellegrino, dopo più di dieci anni di assenza, Kassadin si fece strada verso le desolate terre di Icathia. Sarebbe andato dove nessun uomo doveva mettere piede.\n\nAvrebbe avuto la sua vendetta, anche a costo di farsi uccidere."
    },
    "Katarina": {
        "name": "Katarina",
        "region": "Noxus",
        "image_url": "https://cmsassets.rgpub.io/sanity/images/dsfx7636/universe/0b61440f72501d55b2a1b02752b74c28680ee09d-1215x717.jpg?accountingTag=LoL",
        "champ_url": "https://universe.leagueoflegends.com/it_IT/champion/katarina/",
        "lore": "Nata in una delle più rispettate famiglie nobili di Noxus, Katarina Du Couteau si è trovata sin dalla tenera età in una posizione più elevata rispetto ad altri. Mentre Cassiopeia, la sorella minore, aveva preso dal genio politico della madre, Katarina era nettamente figlia di suo padre, l'astuto generale Du Couteau, che la spinse ad apprendere l'arte della spada, per tagliare i nemici dell'impero non solo con la forza bruta, ma anche con precisione letale. Era un insegnante molto esigente, con moltissimi alunni, ed era notoriamente difficile fare colpo su di lui.\nFu così che l'infanzia di Katarina (se possiamo definirla infanzia) ebbe poco spazio per la dolcezza e il riposo. Non faceva altro che addestrarsi per diventare l'arma definitiva. Metteva alla prova la sua resistenza, la destrezza, la resistenza al dolore. Rubava veleni dai farmacisti meno raccomandabili della città, provandoli su se stessa in piccole dosi, rinforzando la sua tolleranza alle sostanze e catalogandone gli effetti. Scalava le torri più alte, nel cuore della notte, senza farsi vedere da nessuno.\nNon vedeva l'ora di fare la sua parte per Noxus. Sognava un'occasione per dimostrare le sue forze segrete, mettendole al servizio dell'impero e del trono.\nIl primo incarico arrivò direttamente da suo padre, accampato con le sue truppe alla vigilia di una delle innumerevoli invasioni a ovest... Le chiese di assassinare un ufficiale dell'esercito nemico, un lurido plebeo chiamato Demetrius.\nKatarina era furente. Non si era addestrata tutta la vita per sprecare i suoi talenti su un bifolco che sapeva a malapena tenere in mano una spada! Non andava bene. Invece di dedicarsi al bersaglio che le era stato assegnato, si intrufolò nel campo nemico e tagliò la gola al comandante, mentre dormiva. Fu un'esecuzione impeccabile. Avrebbe portato a una vittoria rapida, donando gloria a Noxus. Suo padre sarebbe stato fiero di lei.\nAll'alba, con il volto coperto di cenere, l'eroe vendicatore Demetrius guidò una violenta carica verso l'accampamento del padre. Decine di soldati noxiani vennero massacrati, insieme alla scorta personale del generale. Il padre di Katarina riuscì a malapena a salvarsi la vita.\nEra furioso oltre ogni limite, non guardava nemmeno la figlia negli occhi. Aveva portato vergogna a lui e al nome della loro famiglia. I più grandi assassini non cercano fama e gloria, le ricordò. Non si aspettano di occupare un posto d'onore alla destra del loro signore.\nSopraffatta, Katarina si avventurò da sola fuori dal campo. Doveva completare la sua missione iniziale. Demetrius avrebbe pagato con la vita. Eppure la sua mente continuava a vagare. Avrebbe mai trovato la forza di perdonarsi? Come poteva essersi comportata in modo così stupido?\nEra così distratta che non vide il suo assalitore fino a quando non le aveva quasi cavato un occhio.\nIl generale Du Couteau, per il fallimento di Katarina, le aveva sguinzagliato dietro un altro dei suoi protetti: un giovane senza nome, venuto da una gilda di assassini di minor prestigio. Nonostante il sangue le scorresse sul volto, gli anni di rigoroso addestramento diedero i loro frutti, e si trovò all'istante con le spade in mano.\nSei ore dopo, lanciò la testa di Demetrius ai piedi del padre.\nDisse al generale che aveva considerato l'idea di tagliare la sua testa, ma che aveva deciso, per quanto detestasse ammetterlo, che la sua decisione di condannarla a morte era stata giusta. Aveva fallito. Non solo come assassina o come figlia, ma come noxiana.\nE i fallimenti devono avere delle conseguenze. Si passò le dita sull'occhio sinistro, sulla profonda ferita, ancora fresca, e pensò al prezzo che molti avevano pagato per la sua arroganza.\nSapeva di aver perso il favore del padre, senza possibilità di redenzione, e lui avrebbe fatto da mentore ad altri, al posto suo, anche solo per smacco. Ciò nonostante, giurò di redimersi, a qualunque costo, dedicando il suo talento all'impero e diventando la lama sinistra che tanto agognava."
    },
    "Kayle": {
        "name": "Kayle",
        "region": "Demacia",
        "image_url": "https://cmsassets.rgpub.io/sanity/images/dsfx7636/universe/e542dbab1925ff2d1fdddaf60a8412b6095ee316-1920x1149.jpg?accountingTag=LoL",
        "champ_url": "https://universe.leagueoflegends.com/it_IT/champion/kayle/",
        "lore": "Durante la Guerra delle Rune, il Monte Targon era un faro che si stagliava contro l'oscurità. Kayle e la sua gemella Morgana nacquero sotto la sua luce. I loro genitori, Mihira e Kilam, partirono per la pericolosa scalata in cerca del potere necessario a salvare la loro tribù dalla distruzione.\nMihira decise di continuare nell'impresa persino quando scoprì di essere incinta. In cima alla montagna fu scelta come Incarnazione della Giustizia e ricevette una spada fiammeggiante più luminosa del sole.\nPoco dopo nacquero le gemelle. Kayle, maggiore per un soffio, era luminosa, mentre Morgana era oscura.\nMa Mihira era diventata una temibile guerriera, più forte di qualsiasi mortale. Kilam iniziò a temere la sua nuova divinità e i nemici stregati che venivano attirati dalla sua luce. Decise di portare in salvo le bambine, attraversando il Mare del Conquistatore per raggiungere un luogo in cui la terra pareva offrire protezione contro la magia.\nIn questa nuova terra Kilam si fece una nuova vita, crescendo le due gemelle, che diventavano ogni giorno più diverse nel temperamento. Kayle era precoce e metteva spesso in discussione le regole dei capi dell'insediamento. Non ricordava i poteri della madre, ma sapeva che le leggi servivano a proteggere l'umanità. Suo padre non parlava quasi mai di cose simili, ma Kayle era convinta che Mihira li avesse salvati, ponendo fine alla Guerra delle Rune in qualche lontano campo di battaglia.\nQuando le gemelle entrarono nell'adolescenza, una scia di fuoco divise il cielo. Una spada avvolta da fiamme celestiali si conficcò nel terreno, tra Kayle e sua sorella, spaccandosi in due. Kilam notò con terrore che si trattava della lama di Mihira.\nKayle, entusiasta, afferrò la sua metà dell'arma, e ali piumate spuntarono sulle sue spalle. Morgana seguì cautamente il suo esempio. In quel momento, Kayle si sentì più che mai connessa alla madre, ed era certa che fosse un segno: era viva e voleva che le figlie seguissero la sua strada.\nGli abitanti dell'insediamento si convinsero che le ragazze avevano ricevuto la benedizione delle stelle, ed erano destinate a proteggere Demacia dagli stranieri. Le protettrici alate divennero simboli di luce e verità ed erano rispettate da tutti. Kayle affrontò molte battaglie, volando alla guida di una milizia sempre più grande, infondendo le armi dei giusti con il suo fuoco sacro... Col tempo, però, la sua ricerca della giustizia iniziò a consumarla. Vedendo pericoli ovunque, fondò un ordine di giudici che avrebbero fatto rispettare la legge, dando la caccia a ribelli e criminali con la stessa ferocia.\nMa c'era una persona verso la quale mostrava più comprensione. Con sommo sbigottimento dei suoi seguaci, Kayle permetteva a Morgana di riabilitare i criminali che dimostravano l'umiltà di ammettere i loro reati. Il protetto di Kayle, Ronas, era estremamente contrariato da questo atteggiamento. Giurò che avrebbe fatto ciò che Kayle non osava fare e provò a imprigionare Morgana.\nAl suo ritorno, Kayle trovò Ronas morto e il popolo in rivolta. Consumata dalla rabbia, giudicò la città non più degna della sua protezione, evocando il suo fuoco divino per purificarla dal peccato.\nMorgana volò verso di lei con la spada sguainata. Se Kayle voleva purificare l'oscurità che aveva visto nei cuori mortali, avrebbe dovuto cominciare con sua sorella. Le due si diedero battaglia nei cieli, parando i reciproci colpi e riducendo in macerie i palazzi sotto di loro.\nLo scontro venne interrotto all'improvviso dall'urlo straziante del padre.\nKayle vide Kilam morire tra le braccia della sorella. Era l'ingiusta vittima della violenza che, quel giorno, aveva travolto la città. Prese in mano le due metà della spada della madre e giurò che non si sarebbe mai più fatta dominare dalle emozioni dei mortali. Spiccò il volo verso il cielo, salendo fin sopra le nuvole, dove le parve quasi di vedere il Monte Targon oltre l'orizzonte, con la sua fiera vetta inondata dal rosso del tramonto.\nLì avrebbe cercato la perfezione della chiarezza celestiale. Sarebbe stata al fianco della madre e avrebbe compiuto il suo destino di Incarnazione della Giustizia.\nNonostante la sua secolare assenza da Demacia, la leggenda di Kayle ha ispirato buona parte della cultura e delle leggi del regno. Statue e icone della Protettrice Alata infondono forza nei cuori dei guerrieri che marciano per illuminare la notte, cacciando l'ombra dalla loro terra.\nNei periodi di caos e guerra, molti si aggrappano alla speranza che Kayle faccia ritorno... e altri pregano che quel giorno non giunga mai."
    },
    "Kayn": {
        "name": "Kayn",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/6513f8a9eb12f5a3c06601b0d75b8b05542b2296-1920x1134.jpg?accountingTag=LoL",
        "champ_url": "https://universe.leagueoflegends.com/it_IT/champion/kayn/",
        "lore": "Kayn e altri figli di Noxus come lui vennero coscritti come bambini soldato, una pratica crudele impiegata solo dai più disumani comandanti dell'impero di Boram Darkwill. Dopo la disastrosa battaglia al Placidium di Navori, l'invasione si trasformò in una deliberata guerra di logoramento. La compassione di Ionia era una debolezza da sfruttare: i loro guerrieri avrebbero esitato prima di colpire un apparente innocente. Così, appena in grado di sollevare la lama che gli era stata data, il primo giorno in battaglia di Kayn doveva essere anche il suo ultimo.\nAttaccando la provincia di Bahrl, le forze noxiane approdarono alla foce del fiume Epool. Kayn e gli altri erano un'avanguardia riluttante contro bande disorganizzate di indigeni, intenzionati a difendere nuovamente le proprie terre da questi invasori. Ma mentre i suoi giovani commilitoni venivano falciati o fuggivano, Kayn non mostrò alcuna paura. Abbandonò il pesante spadone per raccattare un falcetto caduto a terra, girandosi per affrontare gli ioniani sconvolti mentre le truppe regolari di Noxus calavano dai fianchi.\nIl massacro fu terribile. Contadini, cacciatori, persino qualche vastaya, tutti vennero massacrati senza nessuna remora.\nDue giorni più tardi, dopo che si era sparsa la voce per tutte le province del sud, l'Ordine dell'Ombra si recò su quel terribile teatro di battaglia. Il loro comandante, Zed, ben sapeva che quest'area non aveva alcun valore tattico. Quel massacro non era altro che un messaggio. Noxus non avrebbe mostrato alcuna pietà.\nI suoi occhi vennero attratti dal leggero balenare dell'acciaio. Un bambino di non più di dieci anni giaceva nel fango, brandendo il suo falcetto infranto verso il capo degli assassini con forza tale da avere le nocche bianche. Gli occhi del ragazzo tradivano un dolore ben oltre la sua giovane età ma bruciavano ancora con la furia di un guerriero temprato. Tenacia impossibile da insegnare. In quel bambino, in quel sopravvissuto abbandonato da Noxus, Zed vide un'arma che poteva essere rivolta contro coloro che l'avevano portato lì a morire. L'assassino tese la mano e accolse Kayn nell'Ordine dell'Ombra.\nEra tradizione per gli accoliti passare anni addestrandosi con una sola arma a loro scelta, ma Kayn le padroneggiava tutte. Per lui non erano altro che strumenti, poiché egli stesso era la vera arma. Vedeva l'armatura come un peso inutile, preferendo ammantarsi d'ombra e uccidere i suoi avversari rapido e furtivo. Queste veloci esecuzioni infondevano il terrore nei cuori di quei pochi fortunati scelti per essere risparmiati.\nMa l'arroganza di Kayn cresceva velocemente quanto la sua leggenda. Credeva veramente che un giorno il suo potere avrebbe eclissato persino quello di Zed.\nQuesta sua arroganza lo portò ad accogliere con gioia la sua prova finale: rintracciare un'arma darkin recentemente scoperta a Noxus per evitare che venisse usata contro gli stanchi difensori di Ionia. Accettò senza alcuna esitazione, senza porsi domanda sul perché era stato scelto per quell'incarico. Infatti, dove qualsiasi altro accolita avrebbe distrutto quella falce vivente conosciuta come Rhaast, Kayn ne prese invece possesso.\nLa corruzione l'afferrò nel momento in cui le sue dita si chiusero sull'arma, e le due volontà si trovarono avvinghiate in una terribile lotta. Rhaast aveva aspettato a lungo l'ospite perfetto per riunirsi ai suoi fratelli darkin e distruggere il mondo, ma Kayn non si sarebbe lasciato dominare così facilmente. Tornerà a Ionia trionfante, convinto che Zed lo nominerà nuovo comandante dell'Ordine dell'Ombra."
    },
    "Kennen": {
        "name": "Kennen",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/84f760ba5344b243d0cb24a8ecd69eabb31e773f-1215x717.jpg?accountingTag=LoL",
        "champ_url": "https://universe.leagueoflegends.com/it_IT/champion/kennen/",
        "lore": "Selvaggia, imprevedibile e in costante mutamento: Bandle City non era certo posto per uno yordle come Kennen. In cerca di equilibrio e armonia, decise di avventurarsi al di fuori del regno spirituale migliaia di anni fa. Esplorò il mondo della materia con infinita curiosità, attraversando enormi distanze in un batter d'occhio. Tuttavia, rimase particolarmente intrigato da Ionia.\nNelle Terre Antiche assistette a guerre ancestrali che ormai nessuno ricordava più, e alla difficile ricostruzione che ne conseguì. Kennen era sempre più affascinato da quel popolo che cercava equilibrio per se stesso e per la sua patria. Col tempo tornò sempre più di rado a Bandle City, fino a scegliere di trasferirsi in pianta stabile a Ionia, dove gli yordle erano rispettati in quanto creature del regno spirituale. Nonostante non invecchiasse come gli abitanti del mondo materiale, Kennen si affezionò ai mortali e iniziò a studiarli per molte generazioni. Ammirava soprattutto il modo in cui, nonostante le loro fragili esistenze, si ergessero a strenui difensori del sacro equilibrio.\nCiononostante, la tranquillità di Ionia era spesso minacciata da entità malevole del mondo spirituale, che vagavano per quelle terre con pessime intenzioni. Kennen affrontò da solo questi invasori per anni, divertito da quella continua sfida, ma alla fine si rese conto che non stava facendo nulla per risolvere la causa di quelle incursioni: lo squilibrio. Scoprì l'esistenza di un nuovo ordine i cui membri perseguivano attivamente l'equilibrio fra i mondi, studiando con attenzione gli eventi e decidendo il da farsi per mantenerlo.\nSi facevano chiamare \"Kinkou\".\nKennen rimase intrigato da quell'ordine, guidato da un distaccato Occhio del crepuscolo e da un vendicativo Pugno dell'ombra, e capì che avrebbero avuto bisogno di un terzo elemento fondante. Un membro imparziale, che avrebbe impedito alla violenza del Pugno di sovrastare l'introspezione dell'Occhio, e allo stesso tempo fatto sì che l'incessante osservazione dell'Occhio non paralizzasse l'azione del Pugno.\nIn quanto creatura appartenente sia al mondo spirituale sia a quello materiale, Kennen sostenne di essere il candidato perfetto per fungere da arbitro. L'ordine fu lieto di accogliere la sapienza di Kennen, che divenne il primo Cuore della tempesta dei Kinkou. Come parte del nuovo triumvirato, Kennen si pronunciò assieme all'Occhio del crepuscolo e al Pugno dell'ombra su come meglio mantenere l'equilibrio. La sua affabilità e la sua diplomazia garantirono armonia all'interno dei Kinkou.\nInoltre, Kennen aveva notato che si andava creando una frattura fra l'ordine e il resto della popolazione a causa di decisioni applicate all'istante, in modo misterioso e senza possibilità di appello. Lo yordle si rese nuovamente conto che la sua presenza avrebbe potuto colmare un vuoto nei Kinkou. La sua rapidità e la sua compassione lo rendevano il rappresentante ideale per comunicare i giudizi dell'ordine a coloro a cui erano diretti. Aveva visto come le maschere indossate dai Kinkou li rendessero ancora più distanti dalla gente, e decise di togliersi la propria per avvicinarsi a coloro che aveva giurato di proteggere.\nEppure vi era in Kennen un lato più serio, legato al suo titolo di Cuore della tempesta. Incaricato di seguire il sole, doveva evitare qualsiasi sfida al giudizio dei Kinkou... e non sempre usando le parole.\nA volte il prezzo da pagare per mantenere l'equilibrio era il sangue del colpevole, e gli shuriken e i turbini di Kennen erano più che sufficienti a far tacere qualsiasi dissenso.\nNei secoli i Kinkou dovettero affrontare innumerevoli minacce, ma nessuna fu più terribile dell'invasione noxiana e delle sue conseguenze. Quando Noxus invase le Terre Antiche, Kennen si oppose alla scelta di unirsi alla resistenza, nonostante la guerra minacciasse di lacerare gli stessi Kinkou. Nell'ora più buia, dopo il golpe ordito da un ex accolito di nome Zed, lo yordle assunse la guida dell'ordine quando Shen, il nuovo Occhio del crepuscolo, stava per perderne il controllo. Kennen esortò il Pugno dell'ombra Mayym a fare in modo che sua figlia Akali, che aveva addestrato sin da quando era bambina, diventasse la sua erede.\nMa neppure le sue parole riuscirono a impedire che Akali lasciasse i Kinkou, frustrata davanti all'incapacità dell'ordine di agire contro i nemici di Ionia.\nGli eventi recenti hanno messo a dura prova Kennen, e una nuova epoca di subbugli e violenze hanno gettato Ionia nel caos, ma qualunque cosa accada continuerà a proteggere il fragile Ordine Kinkou e a lottare al fianco di Shen per difendere l'equilibrio delle Terre Antiche. Non fatevi ingannare dall'aspetto minuto di Kennen: il cuore è sempre il punto più calmo di una tempesta, ma quando il suo occhio si sposta la sua potenza non tarda a colpire."
    },
    "Kha'zix": {
        "name": "Kha'zix",
        "region": "Il vuoto",
        "image_url": "https://cmsassets.rgpub.io/sanity/images/dsfx7636/universe_live/2d0ccab8e48ffc2daf3cfc0a9482c52601616ca7-1215x717.jpg?accountingTag=LoL",
        "champ_url": "https://universe.leagueoflegends.com/it_IT/champion/khazix/",
        "lore": "Un letale predatore del Vuoto, Kha'Zix si è infiltrato a Valoran per divorare le creature più promettenti del luogo. Con ogni uccisione, assorbe le capacità della sua preda, evolvendo sempre di più, ma più di tutti Kha'Zix brama di uccidere e divorare Rengar, l'unico che considera suo pari.\n\nQuando Kha'Zix entrò in questo mondo, era fragile e affamato. Gli animali che incontrava erano troppo piccoli per permettere la rapida evoluzione che bramava. Kha'Zix focalizzò i suoi sforzi sulle creature più pericolose che potesse incontrare, rischiando la sua stessa vita per soddisfare i suoi bisogni. Con ogni preda che divorava, cambiava, diventando un predatore più forte e rapido. Kha'Zix iniziò quindi ad attaccare le sue vittime con incontrollata ferocia, convinto di essere inarrestabile. Un giorno, godendosi il sangue fresco, il predatore divenne preda. Dal nulla, una creatura gli balzò addosso, in un turbine di zanne e acciaio, bloccandolo a terra. Stridendo per la furia, artigliò l'aggressore al volto, colpendolo a un occhio. Lottarono dall'alba al tramonto. Finalmente, riluttanti ma ormai prossimi alla morte, si separarono. Mentre le sue ferite si rimarginavano, Kha'Zix bruciava per l'eccitazione, all'idea di poter divorare qualcuno che fosse alla sua altezza. Recuperate le forze, ricominciò a cercare la potente preda con rinnovato vigore. Un giorno, Kha'Zix divorerà Rengar."
    },
    "Kindred": {
        "name": "Kindred",
        "region": "Runeterra",
        "image_url": "https://cmsassets.rgpub.io/sanity/images/dsfx7636/universe/2ac0d07605a4cb49058640a3477274f90003265f-1215x717.jpg?accountingTag=LoL",
        "champ_url": "https://universe.leagueoflegends.com/it_IT/champion/kindred/",
        "lore": "Diviso, ma mai separato, Kindred rappresenta le essenze gemelle della morte. La freccia dell'Agnella offre una fine rapida a chi accetta il suo destino. Il Lupo caccia coloro che fuggono dalla loro fine, divorandoli con le sue tremende fauci. Sebbene a Runeterra ci siano molte interpretazioni relative alla natura del Kindred, ogni mortale deve scegliere il volto della sua morte.\nIl Kindred rappresenta l'innocente abbraccio nell'oscurità tra il vuoto e il terrore. Pastore e macellaio, poeta e rozzo, ognuno rappresenta se stesso ed entrambi. Quando viene colto al limite dell'esistenza, più assordante di un corno, la chiamata del Kindred è come una forte e incessante pulsazione in gola. Rimani immobile e attendi la rapida freccia d'argento dell'Agnella, accettandola. Se la respingi, il Lupo ti inseguirà per portare a termine la sua felice caccia, fino alla brutale fine.\nKindred si aggira per Valoran, da quando le persone conoscono la morte. Quando la fine si avvicina, si dice che un vero abitante di Demacia si volta verso l'Agnella, accettando la freccia, mentre per le strade di Noxus è il Lupo che caccia. Nell'innevato Freljord, prima di dare il via allo scontro, alcuni guerrieri cercano di corrompere il Lupo, giurando di rendere onore alla sua caccia con lo stesso sangue dei nemici. Dopo ogni Mietitura, la città di Bilgewater si raduna per celebrare i superstiti e onorare coloro ai quali l'Agnella e il Lupo hanno concesso una morte autentica.\nNegare il Kindred significa negare l'ordine naturale delle cose, a eccezione di quei pochi abbietti che hanno eluso i cacciatori. Questa fuga perversa non è un rifugio, ma un incubo ad occhi aperti. Il Kindred attende coloro che sono bloccati nel purgatorio delle Isole Ombra, consapevoli che alla fine non riusciranno a salvarsi dalla rapida freccia dell'Agnella o dal morso del Lupo.\nAlla primissima apparizione, i cacciatori eterni si mostrarono coperti da maschere antiche, scolpite da mani ignote nei cimiteri abitati da popoli ormai dimenticati. Ora, l'Agnella e il Lupo si mostrano insieme, nell'unica entità del Kindred."
    },
    "Kled": {
        "name": "Kled",
        "region": "Noxus",
        "image_url": "https://cmsassets.rgpub.io/sanity/images/dsfx7636/universe/cf210d9c39fbc4728ca6c75233d8a9e7682db74d-1215x717.jpg?accountingTag=LoL",
        "champ_url": "https://universe.leagueoflegends.com/it_IT/champion/kled/",
        "lore": "Le leggende sull'eroe popolare Kled risalgono alla fondazione di Noxus, e forse ancora più indietro. È un eroe per i soldati comuni, cosa che provoca crescente preoccupazione nei loro comandanti, visto che fra le truppe c'è chi sostiene di aver letteralmente combattuto al suo fianco.\nStorie come \"La vittoria del grande ussaro\", \"Il ritorno del gran sergente generale\" e \"L'ammiraglio della montagna\" abbondano, e implicano che Kled abbia combattuto in ogni campagna, ottenuto ogni titolo militare e non si sia mai sottratto a uno scontro. Sebbene i dettagli siano spesso bizzarri e contraddittori, l'essenza della storia rimane la stessa: a cavallo del suo poco fidato destriero, Skaarl, Kled combatte per proteggere ciò che gli appartiene... e prendersi tutto quello che può.\nIn realtà, l'isterico cavaliere viene da un luogo completamente diverso: Bandle City. Come yordle, si stabilì tra le fiere tribù di Noxus dopo la Guerra delle Rune e non è mai tornato indietro.\nLa prima menzione di Kled nelle cronache risale alla Prima alla Battaglia di Drugne. Nelle polverose colline di queste terre desolate, le truppe del generale Zaavan erano in fuga dai nemici barbari. Dopo aver perso i due precedenti scontri, il morale era a terra. Le provviste erano state abbandonate e mancava ancora una settimana di viaggio dall'avamposto più vicino. Zaavan, nella sua armatura immacolata, sembrava più preoccupato del suo rientro in patria che del benessere dei suoi soldati, e ordinò alle truppe di disporsi in un cerchio difensivo per prendersi tempo per riflettere.\nPoi, mentre il sole sorgeva, la solitaria figura di Kled apparve in cima alla collina, in sella a una draghertola del deserto. Questo guerriero aveva l'arma arrugginita, l'armatura ammaccata, gli abiti stracciati, ma il suo unico occhio ardeva di rabbia e disprezzo.\nLanciò un ultimatum all'orda di barbari, intimando loro di andarsene dalle sue terre o di venire distrutti. Tuttavia, non attese risposta: spronò la sua cavalcatura e si lanciò alla carica. Disperati, affamati e furiosi con il loro generale, le truppe di Noxus scatenarono la loro rabbia alla vista di quest'atto di coraggio. Si lanciarono dietro a Kled contro il nemico.\nQuella che ne seguì fu una delle battaglie più sanguinose mai combattute nelle Steppe del Nord. Lo slancio iniziale del contrattacco venne schiacciato dalle frecce dei barbari scagliate da una posizione sopraelevata, ma Kled continuò a combattere anche dopo essere stato disarcionato e dopo la fuga della sua draghertola. Era sempre al centro della battaglia, squartando nemici, facendo saltare denti e azzannando membra. I corpi giacevano intorno a lui e i suoi vestiti erano intrisi di sangue. Gridava provocazioni sempre più forti e insulti sempre più volgari. Era chiaro che questo grande guerriero avrebbe preferito morire piuttosto che abbandonare la battaglia.\nLa codardia può essere contagiosa, ma anche il coraggio lo è. I noxiani avrebbero potuto arrendersi e fuggire, invece trovarono la forza per un'ultima resistenza.\nTornò anche la draghertola di Kled che travolse la retroguardia dei barbari, facendosi strada con violenza per liberare il suo padrone. Tornato in sella al suo destriero, Kled scatenò un ciclone di morte che costrinse i barbari alla fuga.\nAnche se pochi soldati noxiani sopravvissero a quella battaglia per essere considerata una vittoria, Drugne fu contesa abbastanza a lungo che le voci giunsero al Bastione Immortale, e vennero inviati rinforzi. La guerra infuriò ancora per almeno un altro decennio, finché i capi dei barbari non chiesero la pace: la loro forza fu inglobata in quella di Noxus, e nei secoli successivi Drugne divenne un punto d'appoggio per ulteriori campagne militari a Dalamor e al nord.\nIl corpo del generale Zaavan e la sua splendida armatura non vennero mai ritrovati.\nCon il passare del tempo, tante altre truppe dell'impero appresero storie simili riguardo a Kled. Si dice da tempo che cavalchi ovunque marcino le truppe di Noxus, reclamando per sé il bottino di guerra. Infatti, il percorso seguito dalle truppe è segnato da simpatici cartelli che proclamano ogni nuovo territorio \"Proprietà di Kled\"."
    },
    "Kog'maw": {
        "name": "Kog'maw",
        "region": "Il vuoto",
        "image_url": "https://cmsassets.rgpub.io/sanity/images/dsfx7636/universe/a1c2d280e545046c1587ec1a9bddc7561af55c55-1215x717.jpg?accountingTag=LoL",
        "champ_url": "https://universe.leagueoflegends.com/it_IT/champion/kogmaw/",
        "lore": "Quando il profeta Malzahar rinacque a Icathia, fu chiamato da una voce sinistra, che rimase per sempre nella sua psiche. Dal suo profondo, la voce lo chiamava al suo terribile scopo, e nonostante Malzahar non ne fosse più tormentato, le parole non smisero mai di guidarlo. Questo potere malvagio, ora legato a Runeterra, diede vita a una bestia putrida, a cavallo di un confine che lei stessa non può capire, allargando la frattura tra due spazi che non si sarebbero mai dovuti incontrare. Dalle rovine di Icathia, Kog'Maw si manifestò a Valoran con la sua inquietante curiosità. La scintilla che lo aveva chiamato a Runeterra gli impose di recarsi da Malzahar. Lo incoraggiò ad adattarsi al nuovo ambiente, agli orrori di tutto ciò che aveva incontrato lungo il suo viaggio.\nKog'Maw rimase inebriato dai colori e dagli aromi di Runeterra, e cercò di imparare a conoscerli nell'unico modo che riusciva a concepire: divorandoli. Iniziò con la flora e la fauna. Attraversando le piane della Tempesta, però, si imbatté in un gruppo di nomadi. Ignorando le leggi della fisica convenzionale, Kog'Maw consumò ogni nomade e ogni ostacolo, inghiottendo una massa di gran lunga superiore alle sue dimensioni. Una vittima molto lucida avrebbe potuto ipotizzare che il fenomeno fosse dovuto ai suoi enzimi altamente caustici, ma non avrebbe avuto molto tempo per riflettere a dovere, a causa della morte più o meno istantanea che attende chi finisce tra le sue fauci. Ma questa sua delirante voracità non riuscì a contenere l'appetito di Kog'Maw e, inesorabile, avanza ancora verso Malzahar, lasciando una scia distruttiva. Non si sa cosa succederà una volta che lo troverà."
    },
    "Leblanc": {
        "name": "Leblanc",
        "region": "Noxus",
        "image_url": "https://cmsassets.rgpub.io/sanity/images/dsfx7636/universe/77ad3202bc6d32f9c03eba63a7ad14e4383bb5b7-1215x717.jpg?accountingTag=LoL",
        "champ_url": "https://universe.leagueoflegends.com/it_IT/champion/leblanc/",
        "lore": "LeBlanc, matrona della Rosa Nera, ha un'identità intangibile come le voci sul suo conto ed effimera come le illusioni che le danno forma. Forse nemmeno lei la conosce, dopo tanti secoli di simulazioni e inganni...\n\nGli iniziati della Rosa Nera sono ciò che resta di un ordine più vecchio della stessa Noxus, che trama nell'ombra e attira i ricchi e i potenti tra le sue fila. Molti di loro non conoscono le origini della loro matrona, ma alcuni hanno scoperto leggende sulla pallida stregona che aiutò le tribù barbare nella lotta contro il famigerato revenant di ferro, il quale soggiogava le terre già straziate dai darkin. Ancora oggi, il suo nome viene pronunciato a bassa voce, con timore: Mordekaiser.\n\nPrima di tradirlo, la stregona era un membro del circolo fidato del revenant e aveva delle abilità uniche. Giurò di neutralizzare la fonte del suo potere, il Bastione Immortale, recidendo il suo legame con il pozzo di morte che alimentava il suo impero da incubo. Eppure, mentre i barbari costruivano il loro regno all'ombra del Bastione, non capivano che i suoi arcani segreti non erano ancora stati sigillati. La pallida stregona aveva sempre avuto il dono dell'illusione e il suo più grande inganno fu far dimenticare a Noxus l'oscuro potere che pulsa nel suo cuore, prima di venire rimossa dalle pagine della storia durante la Guerra delle Rune.\n\nOra la Rosa Nera esiste per portare avanti gli interessi segreti di chi è in grado di brandire il potere di una simile magia. Le sue fila sono composte principalmente da nobili, che vengono attirati dai racconti sui miracoli dell'ordine, per poi venire sfruttati senza pietà, come schiavi. Persino i più potenti comandanti militari possono ambire soltanto a servire i maestri della setta, lottando l'uno contro l'altro per diventare più influenti nei giochi politici e nelle conquiste, tanto nella capitale noxiana quanto fuori dai suoi confini.\nPer secoli, LeBlanc ha segretamente consigliato vari dignitari stranieri, apparendo in più nazioni contemporaneamente, seminando il caos con le sue illusioni. Le voci sull'arrivo di una nuova matrona si susseguono ad ogni generazione, sollevano ulteriori domande: qual è la sua \"vera\" versione? Quando parla, lo fa con la sua voce? E qual è il prezzo da pagare per il favore che offre?\nBoram Darkwill non sarebbe stato certo l'ultimo a scoprirlo a sue spese. Pur essendosi fatto aiutare dalla Rosa Nera per arrivare al trono, ha deciso di non ascoltare i consulenti scelti dall'ordine, obbligando LeBlanc ad adottare misure drastiche. Manipolando un giovane nobile di nome Jericho Swain e facendogli rivelare il coinvolgimento della setta, LeBlanc ha deciso di farsi giustiziare insieme ai membri più in vista del complotto... o, perlomeno, è quello che ha fatto sembrare. Col tempo ha contattato direttamente Darkwill, scoprendo un sovrano sempre più paranoico, che temeva la sua mortalità.\n\nDopo avergli promesso i segreti di una lunga vita, LeBlanc ha lentamente avvelenato la sua mente, anche mentre gli donava nuove forze. Durante il suo regno, il rispetto di Noxus per il concetto di forza assunse un tono più sinistro. I due fecero in modo che la leggenda di Swain finisse in disgrazia nei campi di battaglia di Ionia.\n\nMa Swain, reso più audace dal sapere proibito del Bastione Immortale, fece qualcosa di completamente inaspettato, riuscendo a detronizzare Darkwill e ad assumere il controllo di Noxus. Il nuovo gran generale non era interessato a scrivere il suo nome nella storia, ma aveva a cuore la gloria dell'impero. Un simile uomo non era facile da corrompere. Dopo tanti secoli, si chiese LeBlanc, era finalmente sorto un degno avversario?\n\nLe azioni di LeBlanc hanno più volte portato Runeterra sull'orlo della guerra totale. Dopo le campagne disperate nel Freljord, sui picchi del Targon e nel profondo dei deserti di Shurima, la più nera delle magie ha ricominciato a diffondersi, avvicinandosi sempre più a Noxus. Che LeBlanc sia sempre la pallida stregona che ha tradito il revenant di ferro, o soltanto una delle sue infinite illusioni, la sua influenza trae il suo potere da radici antiche.\n\nLa Rosa Nera non è ancora fiorita."
    },
    "Lee sin": {
        "name": "Lee sin",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/dd13baac33f9d14817a84fc280974caeb64a5dce-1215x717.jpg?accountingTag=LoL",
        "champ_url": "https://universe.leagueoflegends.com/it_IT/champion/leesin/",
        "lore": "Tra i molti spiriti venerati dagli ioniani, nessuno è entrato nella leggenda come quello del drago. Molti pensano che incarni la rovina, ma altri lo vedono come un simbolo della rinascita. Pochi possono dirlo con certezza, e ancor meno sono in grado di canalizzare lo spirito del drago. Nessuno riesce a farlo con la completezza di Lee Sin.\nGiunse al monastero Shojin da ragazzo, sostenendo che il drago lo avesse scelto come depositario del suo potere. I monaci anziani videro il fuoco del drago nel giovane, ma notarono anche il suo scellerato orgoglio e i disastri che avrebbe causato. Decisero comunque di accettarlo come discepolo, ma lo relegarono al ruolo di sguattero. Mentre gli altri facevano progressi, Lee Sin lavava piatti e puliva pavimenti.\nDiventava sempre più impaziente. Voleva compiere il suo destino, non sprecare il suo tempo in faccende domestiche.\nSi intrufolò negli archivi segreti, dove trovò gli antichi testi che spiegavano come chiamare a sé il reame degli spiriti, per poi decidere di sfoggiare la sua abilità in una lezione di combattimento. Dimenticando il rispetto, scatenò la furia del drago in un calcio, paralizzando il suo saggio istruttore. Consumato dalla vergogna ed esiliato per la sua arroganza, il giovane partì in cerca della sua redenzione.\nGli anni passavano. Lee Sin vagava in terre distanti, aiutando i bisognosi. Un giorno raggiunse il Freljord, dove incontrò Udyr, il selvaggio che aveva canalizzato le bestie primordiali della sua patria. Il cosiddetto eremita spirituale faticava a controllare i poteri che si agitavano dentro di lui, e Lee Sin iniziò a chiedersi se fosse possibile domare il drago. I due avevano lo stesso bisogno di una guida spirituale, quindi forgiarono un'alleanza. Lee Sin invitò Udyr ad accompagnarlo nel viaggio di ritorno.\nI due appresero con sgomento che Noxus aveva invaso e occupato Ionia. I monaci di tutte le province si erano ritirati per difendere il sacro monastero di Hirana, tra le vette delle montagne.\nLee Sin e Udyr lo trovarono sotto assedio. I soldati noxiani avevano già fatto irruzione nella grande sala di Hirana. Udyr si lanciò subito nella mischia, ma Lee Sin esitava vedendo i suoi vecchi compagni e i maestri cadere vittime delle lame nemiche. La saggezza di Hirana e Shojin e buona parte dell'antica cultura di Ionia rischiavano di andare perdute.\nNon aveva altra scelta: invocò lo spirito del drago.\nVenne avvolto da una tempesta di fiamme, che bruciò la sua pelle e lo privò del dono della vista. Invaso da un potere selvaggio, decimò gli invasori con una raffica di pugni devastanti e calci fulminei, mentre lo spirito indomabile si faceva più scottante e luminoso con ogni colpo sferrato.\nI monaci avevano vinto, ma le azioni disperate di Lee Sin avevano lasciato un monastero in rovina. Inoltre la sua vista non sarebbe mai tornata. Infine, nel buio della cecità, realizzò che nessun mortale avrebbe mai potuto piegare a sé la volontà del drago. Devastato e agonizzante, si coprì gli occhi con un panno e cercò di allontanarsi lungo i sentieri montani.\nGli anziani sopravvissuti lo fermarono. Rinunciando al desiderio del potere, il discepolo caduto in disgrazia era finalmente pronto a ricominciare. Non avrebbero mai dimenticato la sua passata arroganza, ma erano pronti a offrirgli l'assoluzione: l'ira del drago era letale e imprevedibile, certo, ma le anime mortali più umili e meritevoli erano in grado di contrastarne la natura selvaggia, riuscendo di tanto in tanto a dirigerla.\nGrato, Lee Sin restò con i monaci per aiutarli a ricostruire il monastero. Quando i lavori si conclusero e l'eremita spirituale tornò nel Freljord, Lee Sin si dedicò totalmente alla ricerca dell'illuminazione.\nNegli anni successivi alla guerra con Noxus, continuò a meditare sul suo ruolo a Ionia. Sapendo che altre prove attendevano la sua patria, Lee Sin deve imparare a dominare se stesso e lo spirito che si agita in lui, per affrontare qualunque nemico."
    },
    "Leona": {
        "name": "Leona",
        "region": "Targon",
        "image_url": "https://cmsassets.rgpub.io/sanity/images/dsfx7636/universe/bd31d8599bfa6d1a64e1a6ecde13548356ea525c-1215x717.jpg?accountingTag=LoL",
        "champ_url": "https://universe.leagueoflegends.com/it_IT/champion/leona/",
        "lore": ""
    },
    "Lillia": {
        "name": "Lillia",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/582b71a9d168d66687558c98d0140a571fe6332c-1920x1133.jpg?accountingTag=LoL",
        "champ_url": "https://universe.leagueoflegends.com/it_IT/champion/lillia/",
        "lore": "La magia a Ionia permea la terra. Le foreste si estendono vivaci e i tronchi degli alberi, toccati dalle mistiche energie del regno degli spiriti, hanno quasi la stessa varietà di colori delle foglie.\nTuttavia, esiste una particolare foresta nascosta che si nutre di un diverso tipo di magia, un giardino nel cui cuore dimora un albero che racchiude nei suoi fiori i sogni dell'umanità.\nL'Albero Sognante nacque da un seme del Salice divino, che dominava l'antico boschetto di Omikayalan. Scagliato via quando il Salice venne tragicamente abbattuto, quel seme mise radice in un luogo che divenne noto come Giardino dell'oblio. Come molti altri discendenti di Omikayalan, l'Albero Sognante fu coltivato dall'Anziano della foresta, Ivern, e crebbe spargendo la magia dei desideri dell'umanità a ogni fioritura dei suoi boccioli onirici.\nLillia nacque quando uno dei sogni di quello stesso albero fu racchiuso in un bocciolo che cadde a terra prima di sbocciare, un evento mai capitato prima. Lillia prese le sembianze di una creatura simile a una cerbiatta con un bocciolo sulla testa. La sua unica compagnia erano la sua Madre Albero e i sogni che svolazzavano ogni notte nel giardino.\nLillia si occupava di curare i boccioli, e attraverso loro imparava a conoscere l'umanità. Incantata dai volti e dai luoghi che vedeva, trascorreva ogni momento nella spirale di emozioni e desideri che i mortali potevano vivere solo quando si abbandonavano al sonno.\nMentre si prendeva cura dei sogni, Lillia pensava anche ai sognatori. Arrivò a considerare ciascuno di loro come un nuovo amico, con l'unico desiderio di poter un giorno conoscere le persone che davano vita a quelle meraviglie. Lillia ci sperava così tanto che alla fine il suo stesso sogno fu catturato da uno dei germogli dell'albero.\nTuttavia, quando Lillia poté finalmente incontrare gli umani, non fu come il ricordo di un dolce sogno, ma come svegliarsi di soprassalto.\nStava accadendo qualcosa nel mondo al di fuori della sua foresta. La guerra si propagava come un incendio, e col tempo nel giardino iniziarono ad arrivare sempre meno sogni. L'albero si ammalò e il suo tronco si riempì di nodi tortuosi che grondavano oscurità.\nLillia fece del suo meglio per assistere la madre e i sogni ancora chiusi nei suoi boccioli, ma non ci volle molto prima che il giardino diventasse tanto debole da non potersi più difendere dalla violenza del mondo. Una notte, dei guerrieri entrarono nella foresta e seguirono una sagoma solitaria fino all'Albero Sognante. Bastò un singolo fendente, e il ramo su cui riposava il sogno non realizzato di Lillia cadde a terra con un tonfo.\nLillia fu assalita dal panico e gettò tutti gli invasori in un sonno profondo, scioccata dalla differenza tra gli umani che pensava di conoscere e quelli che si era trovata davanti.\nErano impauriti. Sembravano dei grovigli oscuri, non delle scintille. Erano proprio come i nodi sul tronco...\nMentre i guerrieri dormivano e Lillia piangeva, un sogno emerse dalla sagoma solitaria che quegli uomini avevano seguito. Fluttuò lentamente verso il ramo reciso a terra e penetrò nel suo bocciolo.\nLillia lo raccolse. Riusciva a sentire quel sogno. Mentre sussurrava per calmarlo, questo iniziò a splendere sempre più intensamente... così come lei. Il bocciolo sulla sua testa si aprì, e la magia vorticò tutto attorno come polline scintillante. In quel momento, pervasa da consapevolezza e meraviglia, anche Lillia sbocciò... finché, con uno starnuto, sparse la magia nella foresta circostante.\nGli uomini si svegliarono uno per uno, senza ricordare perché fossero in quel luogo o cosa avessero fatto. Nessuno notò la timida cerbiatta che si nascondeva dietro l'albero. Sollevata, Lillia li osservò allontanarsi e, per quanto potesse vedere solo dei grovigli confusi, ora sapeva che in loro brillava ancora una scintilla.\nE se i loro sogni non riuscivano a raggiungere l'albero, allora lei avrebbe portato l'albero da loro.\nImpugnando il suo ramo, Lillia lasciò il giardino ed entrò nel mondo degli uomini, quel mondo che aveva tanto desiderato conoscere ma che ora la spaventava più di ogni altra cosa. Era così diverso da come lo aveva immaginato.\nRestando nascosta, Lillia ora aiuta i sogni della gente a sbocciare, attirata da ciò che potrebbero diventare e da cosa si nasconde dietro i loro grovigli. Aiutando gli umani a realizzare i loro desideri più reconditi, Lillia realizza il proprio sogno, racchiuso nel bocciolo sulla sua testa che fiorisce quando si riempie di gioia.\nAnche se ora l'oscurità minaccia di nuovo Ionia, essa non è che una maschera nodosa oltre la quale si cela la scintilla della speranza. Solo affrontando il mondo e se stessa Lillia potrà scioglierne i grovigli."
    },
    "Lissandra": {
        "name": "Lissandra",
        "region": "Freljord",
        "image_url": "https://cmsassets.rgpub.io/sanity/images/dsfx7636/universe/7f1fa446e45698fa9b6b69c3005871d049293197-1215x717.jpg?accountingTag=LoL",
        "champ_url": "https://universe.leagueoflegends.com/it_IT/champion/lissandra/",
        "lore": ""
    },
    "Lucian": {
        "name": "Lucian",
        "region": "Runeterra",
        "image_url": "https://cmsassets.rgpub.io/sanity/images/dsfx7636/universe_live/5a752c276c2b99c1a0bee1c1f81ea0bc156fd589-1215x717.jpg?accountingTag=LoL",
        "champ_url": "https://universe.leagueoflegends.com/it_IT/champion/lucian/",
        "lore": ""
    },
    "Lulu": {
        "name": "Lulu",
        "region": "Bandle city",
        "image_url": "https://cmsassets.rgpub.io/sanity/images/dsfx7636/universe/8cadd76b5624b8dab1cafbdfe04ee285197dd594-1215x717.jpg?accountingTag=LoL",
        "champ_url": "https://universe.leagueoflegends.com/it_IT/champion/lulu/",
        "lore": "Lulu è sempre stata una yordle empatica e premurosa, immersa nei suoi sogni a occhi aperti almeno quanto nella realtà che la circonda. Un giorno, mentre vagava nel regno materiale, si imbatté in quello che sembrava un uccello con un'ala spezzata. Fece per accorrere in suo aiuto, quando il volatile si trasformò in una fatina dispettosa. Prima che Lulu potesse reagire, la fatina le prese il bastone da passeggio e scappò via. Ridacchiando, Lulu la inseguì.\nLa fatina la condusse nel cuore della foresta. Superarono massi, passarono sotto tronchi e girarono intorno ad antichi cerchi di pietra coperti dalla vegetazione. La fata si lanciò in una caverna nascosta dietro una cascata, e Lulu la seguì, cercando di raggiungerla, sebbene questa si mantenesse sempre appena fuori portata.\nScesero giù, sempre più giù. Lulu inciampò e s'inerpicò su radici contorte e funghi luminescenti, finché a un certo punto, senza che se ne rendesse conto, erano entrate nel reame degli spiriti. L'ambiente divenne progressivamente sempre più strano e disorientante; il sopra divenne sotto, l'avanti dietro, il piccolo grande.\nFinalmente, dopo un tempo che le sembrò non finire mai, Lulu raggiunse la fata, che scoprì chiamarsi Pix.\nCon uno schiocco di dita, Pix trasformò il suo semplice bastone da passeggio in uno spiraliforme, e glielo rese. Il bastone cominciò a germogliare in mille foglie e fiori, e Lulu sussultò di gioia. Ebbe così inizio l'eterna amicizia tra le due, fatta di scherzi, divertimento e amore per la natura.\nPix l'aveva portata alla Radura.\nBandle City, la casa di Lulu, era un luogo magico e bizzarro che sfidava la logica, dove il tempo non aveva significato e le leggi naturali del regno materiale non si applicavano del tutto. Ma la Radura era un luogo ancora più strano: esisteva da molto prima degli yordle, e forse Bandle City era nata proprio da essa. Un luogo di magia pura e primordiale, nascosto così bene che nessuno yordle l'aveva mai trovato... fino a ora.\nQui la magia di Lulu si amplificava a dismisura. Ridendo felice, scoprì che poteva dare nuova forma all'ambiente a suo piacimento, e anche cambiare il proprio aspetto. Qualunque cosa immaginasse la sua fervida fantasia, essa prendeva vita.\nLulu non sapeva se Pix l'avesse portata lì perché aveva visto in lei un'anima affine e voleva semplicemente qualcuno con cui giocare, o se la Radura aveva bisogno di lei per qualche altro motivo, ma se ne innamorò all'istante. La sua vita diventò un infinito creare e giocare, e presto si dimenticò dell'esistenza di tutto il resto.\nQuando finalmente se ne ricordò, fu come svegliarsi da un sogno.\nSi ritrovò nel regno materiale, incerta se fosse passato un giorno o mille anni. Con sua gioia e sorpresa, scoprì che alcuni dei suoi nuovi poteri l'avevano seguita, permettendole di ingrandire le cose piccole, cambiarne i colori a piacimento e far addormentare le creature a comando. Con gran divertimento di Pix, trasformava le belve più feroci in sbigottite ranocchiette o spauriti scoiattolini con un gesto del suo bastone.\nCiononostante, iniziò a sentire la mancanza della Radura. Decise dunque di tornare, ma si rese conto che non ricordava più la strada. Provò a chiedere a Pix, che tuttavia sostenette che l'aveva dimenticata anche lei, sebbene forse la verità era che non voleva ancora tornare indietro.\nSenza scomporsi, Lulu partì lo stesso. Era certa che la strada per la Radura cambiava sempre, quindi un percorso valeva l'altro. Sceglieva così qualunque direzione le apparisse adatta in quel preciso momento, arrivando a gettarsi in pasto a pericoli apparentemente terribili quando l'idea la solleticava. I suoi viaggi la portarono in lungo e in largo, e ovunque andava, la seguivano magia, caos e pasticci.\nA Demacia liberò un gruppo di bambini dalle loro noiose lezioni di storia, portandoli in una radura vicina. Durante uno dei suoi giochi, finì per trasformarli in funghi velenosi per un intero ciclo lunare, mentre i genitori disperati e la milizia locale li cercavano invano. Non era esattamente una cosa che aveva pianificato, ma fu comunque divertente. Quando i bambini tornarono finalmente a casa e raccontarono a tutti cos'era successo, nessuno credette loro.\nNelle terre di confine del Freljord, Lulu pensò bene di trasformare le armi di due tribù rivali in fiori nel bel mezzo della battaglia, il che provocò un caos e una confusione senza eguali. In tempi più recenti, gira senza meta per Ionia, giocando nelle distese sempreverdi di Qaelin e facendo scherzi agli sbigottiti seguaci dell'Ordine dell'Ombra, che secondo lei si prendono troppo sul serio.\nSebbene Lulu cerchi di tornare alla Radura e ne senta la mancanza, è felice perché ogni giorno è una nuova opportunità di avventura e divertimento.\nE poi ha capito che la Radura la segue ovunque va, perché ormai la porta nel cuore."
    },
    "Lux": {
        "name": "Lux",
        "region": "Demacia",
        "image_url": "https://cmsassets.rgpub.io/sanity/images/dsfx7636/universe/7dae022eb3726b7b351cf90ad8351731907229a1-1215x717.jpg?accountingTag=LoL",
        "champ_url": "https://universe.leagueoflegends.com/it_IT/champion/lux/",
        "lore": "Luxanna (o Lux, come preferisce essere chiamata) è cresciuta nella città demaciana di High Silvermere, insieme al fratello maggiore Garen. Sono entrambi della prestigiosa famiglia Crownguard, che da generazioni serve e protegge i re di Demacia. Il loro nonno aveva salvato la vita del re nella battaglia della Zanna Tempestosa, e la zia Tianna era stata nominata comandante dell'Indomita avanguardia prima che Lux nascesse.\nGaren accolse con entusiasmo il ruolo della famiglia, entrando nell'esercito sin da ragazzino. Lux, in sua assenza, doveva aiutare con la gestione della tante proprietà della famiglia, un compito che però lei odiava, anche da piccola. Voleva esplorare il mondo e vedere cosa si nascondeva oltre i confini di Demacia. Ammirava Garen, ma non voleva mettere da parte le sue ambizioni, come suggeriva lui.\nLux era un tormento per i tutori che volevano prepararla a una vita al servizio della famiglia Crownguard, mettendo in discussione tutti i loro insegnamenti, proponendo nuove idee, offrendo prospettive diverse e cercando un sapere più grande di quello che potessero offrirle. Ciò nonostante, era impossibile arrabbiarsi con Lux, con il suo amore per la vita e il suo ottimismo contagioso.\nNessuno però sapeva che si avvicinavano tempi di grande cambiamento. La magia aveva già portato Runeterra sull'orlo della distruzione, e Demacia era stata fondata come un luogo in cui i poteri arcani sarebbero stati proibiti. Molte delle storie popolari del regno parlavano di cuori puri corrotti dal richiamo della magia. Lo zio di Lux e Garen era proprio stato ucciso da un mago ribelle pochi anni prima.\nSi mormorava con timore che oltre le grandi montagne la magia stesse sorgendo nuovamente...\nTornando a casa, in una fatidica notte, Lux e il suo cavallo vennero attaccati da un feroce branco di lupi dai denti a sciabola. In un momento di paura e disperazione, la giovane liberò un torrente di luce magica dal profondo del suo cuore, cacciando le belve. Rimase terrorizzata. La magia, il male di tutte le leggende demaciane, era parte di Lux e del suo retaggio Crownguard.\nLa paura e il dubbio iniziarono a divorarla. Sarebbe diventata malvagia? Era un abominio da uccidere o esiliare? Come minimo, se avessero scoperto i suoi poteri, il nome dei Crownguard sarebbe stato macchiato per sempre.\nOra che Garen passava sempre più tempo lontano da High Silvermere, Lux si trovò sola nella sale della casa di famiglia. Col passare del tempo prese confidenza con la sua magia, e le sue notti insonni, trascorse con i pugni chiusi a sognare che la sua luce interiore si spegnesse, si fecero sempre più rare. Iniziò a sperimentare in segreto, giocando con i raggi di sole nei cortili, piegandoli in forme solide, e creando piccole figure luminose nelle sue mani. Decise di tenere il segreto più a lungo possibile.\nCompiuti sedici anni, Lux viaggiò con i genitori Pieter e Augatha nella residenza formale della Grande Città di Demacia, per assistere all'investitura di Garen nei prestigiosi ranghi dell'Indomita avanguardia.\nLa città conquistò Lux. Era un monumento ai nobili ideali del regno, e tutti i cittadini erano protetti e ben nutriti. Fu lì che Lux scoprì i Raggianti, un ordine religioso e caritatevole che aiutava i poveri e i malati. Tra un impegno di corte e l'altro, divenne amica di una cavaliera dell'ordine, chiamata Kahina, che le insegnò le arti marziali, lottando con lei nei giardini della magione Crownguard.\nTrascorrendo più tempo nella capitale, Lux stava iniziando a comprendere la storia e la diversità del mondo. Ora capisce che lo stile di vita demaciano non è l'unico possibile, e ha la lucidità di capire che può far convivere il suo amore per la patria col desiderio di renderla più... tollerante nei confronti dei maghi come lei."
    },
    "Malphite": {
        "name": "Malphite",
        "region": "Ixtal",
        "image_url": "https://cmsassets.rgpub.io/sanity/images/dsfx7636/universe/70ed76c744fd83c25375002f986940511c166d72-1215x717.jpg?accountingTag=LoL",
        "champ_url": "https://universe.leagueoflegends.com/it_IT/champion/malphite/",
        "lore": "Per più di due millenni, Shurima ha dominato il mondo conosciuto: un impero che ha regnato indisturbato e incontrastato su centinaia di popoli.\nAlmeno fino a quando non cadde Icathia.\nDa quel momento il Vuoto si fece strada nel reame materiale e le armate di Shurima si trovarono alle prese con un nemico che non era solo in grado di sopraffarle, ma che sembrava anche diventare più forte dopo ogni battaglia. La corruzione si diffuse rapidamente dalle rovine di Icathia, invadendo le terre e gli oceani, fino a che i suoi orrendi tentacoli giunsero alle giungle meridionali di Ixtal.\nNe'Zuk dell'ordine degli Ascesi era un mago elementale ixtali, dalla potenza colossale e un'arroganza senza pari. Si recò dall'imperatore giurando che avrebbe creato un'arma così potente da sconfiggere il Vuoto ed estirparlo alla radice.\nDopo mesi di fatiche sovrumane, Ne'Zuk rivelò il Monolite, una fortezza volante di pietra vivente, mantenuta dai più grandi maghi elementali e protetta dagli dei-guerrieri ixtali. Grande come la città stessa, il Monolite fluttuò verso le distese di Icathia, fondendo le sabbie in vetro con i fulmini emanati dai suoi inibitori magici. Ne'Zuk e la sua super arma arrivarono a destinazione e affrontarono nuovamente l'infinita oscurità ululante del reame abissale, con le sue orde di mostri del Vuoto.\nLa battaglia durò settimane. Una violenza di dimensioni e intensità mai vista prima a Runeterra. Stregonerie sufficienti a radere al suolo intere civiltà e ad annientare continenti vennero scatenate contro il Vuoto.\nL'oscurità ripagò con la stessa moneta. Le sue energie malvagie inflissero ferite profonde nella pietra vivente del Monolite, che si coprì di ustioni e di innaturali malphite (termine ixtali che significa \"pietre cattive\"), lasciando cicatrici minerali. La fortezza fu spinta al limite, e la sua capacità di riparare autonomamente la superstruttura venne meno. Persino l'incredibile magia che la teneva in volo giunse al suo punto di rottura.\nMentre Ne'Zuk cercava di radunare i suoi fratelli Ascesi per un'ultima carica disperata, successe qualcosa di impensabile. Il Monolite si inclinò per un istante e poi precipitò a terra, lacerando il letto roccioso di Icathia ed esponendo ai cieli il Vuoto sottostante.\nBuona parte della fortezza venne inghiottita dalle sue fauci e sparì nel nulla silente. Il resto cadde a terra in una pioggia di rovine, deturpando un paesaggio già straziato da un conflitto interrotto così bruscamente. Solo un Asceso riuscì a sopravvivere. Ne'Zuk si lanciò dal Monolite in rovina, respirando le ceneri di ciò che doveva essere il più grande trionfo, e che invece si era rivelata la sua più grande follia, cercando di scappare per salvarsi la vita.\nContro ogni logica, alcuni disperati frammenti del Monolite resistevano, ancora intrisi di linfa magica. I frammenti cercavano di curarsi e riformarsi, di tornare alla loro forma originaria. Il Vuoto però continuava a divorarli, rendendoli poco più che forme inerti sospese nella polvere.\nCiò nonostante, un singolo frammento continuava a resistere.\nSeppellito sotto la superficie, dimenticato persino da coloro che abitavano nell'abisso, diventava lentamente più forte. Sopravvisse fino a che non si risvegliò, dopo innumerevoli secoli, scoprendo di essere solo.\nIn tutti i secoli da quel giorno buio, Malphite, l'ultima scheggia del Monolite, era diventato una leggenda in tutta Runeterra. Si diceva che fosse stato avvistato ovunque, da Targon a Zaun. A volte veniva percepito come un ruggito tettonico nelle grotte più profonde, altre come una voce pacifica che canticchiava tra sé, ricordando i suoni di un mondo ormai perduto.\nNonostante la sua lunghissima esistenza, l'intento infuso da Ne'Zuk nel suo Monolite ardeva ancora. Ora Malphite sa che deve sorgere nuovamente per affrontare l'oscurità che ha già affrontato in passato, perché il Vuoto si è svegliato ed è tornato a minacciare Runeterra."
    },
    "Malzahar": {
        "name": "Malzahar",
        "region": "Il vuoto",
        "image_url": "https://cmsassets.rgpub.io/sanity/images/dsfx7636/universe/4d00c991cdb0d9f22cf71a0c5536173df37abafa-1215x717.jpg?accountingTag=LoL",
        "champ_url": "https://universe.leagueoflegends.com/it_IT/champion/malzahar/",
        "lore": "Sotto il sole di Shurima ci sono sempre stati uomini benedetti dal dono della preveggenza. Figlio unico di due anziani venditori ambulanti, Malzahar realizzò di possedere il dono solo quando i suoi genitori erano già morti per una grave malattia. Era un ragazzino traumatizzato, abbandonato a se stesso nelle strade di Amakra. Faceva il cartomante nei bassifondi per guadagnarsi una moneta o qualche briciola di pane.\n\nLe sue previsioni si rivelavano sempre più accurate, e la sua fama iniziò quindi a crescere. Usava la sua seconda vista per prevedere chi avrebbe sposato un curioso cammelliere o per prevedere dove sarebbero caduti i pugnali nei giochi d'azzardo al bazaar. Presto i suoi clienti non furono più quelli coi sandali polverosi, ma quelli con la calzature ingioiellate.\n\nCiò nonostante, Malzahar non riusciva a prevedere il suo destino. Il suo futuro era nascosto.\n\nSempre più disilluso dal successo, notava il grande divario tra i poveri e i ricchi, e come gli infelici si abbandonassero ad atti di violenza dettati dall'invidia. Per lui era ovvio che l'umanità fosse intrappolata in un eterno ciclo di dolore, spesso autoinflitto, che nessuna profezia sembrava in grado di spezzare. Malzahar presto fu invaso da un senso di vuoto e decise di abbandonare i suoi averi terreni e di lasciarsi alle spalle Amakra.\n\nPer anni vagò per le terre, dalle distese inesplorate al Sai minore, fino alle rovine della vecchia Shurima. Distanziandosi dagli altri, era finalmente solo con i suoi pensieri. Riuscì a prevedere l'odio della gente, ma anche la corruzione del mondo. Delle visioni febbrili iniziarono ad assalirlo anche di giorno, insieme a voci ultraterrene che parlavano di guerra, dolore ed eterne sofferenze.\n\nFece molta strada, fino a che le sabbie non divennero sale. Non sapeva di essere arrivato a Icathia, una città perduta, straziata dalle guerre di un'era antica. Lì, scrutando le profondità dell'abisso, Malzahar aprì la sua mente instabile, bisognoso di capire.\n\nIl Vuoto rispose.\n\nPer molti la storia sarebbe finita così, ma Malzahar riuscì a resistere. Ciò che si nasconde nell'oscurità sfiorò per un istante l'anima del veggente, saturando la sua mente con le sue energie insondabili.\n\nLa figura solitaria che uscì da Icathia non era più un semplice uomo, ma qualcosa di più grande. Malzahar aveva visto nell'abisso la fine di tutte le sofferenze che aveva conosciuto nella sua vita mortale. Realizzò che il futuro che gli sembrava nascosto era in realtà una visione della sua reale vocazione: accelerare il viaggio del mondo verso l'inevitabile oblio. Doveva ritornare dalla sua gente per diffondere il verbo del sacro nulla che l'avrebbe accolta, senza fare differenze tra chi ci credeva e chi no. Sarebbe diventato il messaggero della salvezza del mondo.\n\nTrovò i suoi primi discepoli tra i nomadi del deserto. Usò i suoi nuovi poteri del Vuoto per lacerare la terra, sotto i loro occhi stupiti, evocando creature da incubo che portavano via chiunque osasse contraddirlo. Nel giro di pochi mesi, tra le carovane dei mercanti iniziarono a diffondersi le storie di uomini e donne pronti a sacrificarsi a poteri ignoti, forti come terremoti e in grado di aprire le rocce di Shurima in gole lunghe centinaia di chilometri.\n\nDa allora, la leggenda di Malzahar ha raggiunto persino i porti del nord. Con l'aumento dei seguaci del \"Profeta\", si narra che gli insediamenti vicini inizino a essere vittima di visioni malefiche che stringono i cuori, tramutando la paura in superstizione. Persino i forti abitanti delle distese più remote hanno iniziato a fare sacrifici animali per le creature del Vuoto.\n\nQuello che non sanno è che così facendo non fanno altro che aiutare Malzahar nella sua missione di accelerare la fine."
    },
    "Maokai": {
        "name": "Maokai",
        "region": "Isole ombra",
        "image_url": "https://cmsassets.rgpub.io/sanity/images/dsfx7636/universe/84c4c1903f629fad7cd061476ec81c1b6d913140-1215x717.jpg?accountingTag=LoL",
        "champ_url": "https://universe.leagueoflegends.com/it_IT/champion/maokai/",
        "lore": "Maokai è un rabbioso e imponente treant che combatte gli orrori innaturali delle Isole Ombra. Venne trasformato in una forza vendicativa dopo che un cataclisma magico distrusse la sua terra natia, sopravvivendo alla non-morte solo grazie alle acque vitali infuse nel suo legno. Maokai era un pacifico spirito della natura, ma oggi combatte con ferocia per scacciare il flagello della non-morte dalle Isole Ombra e riportarle al loro antico splendore.\nIn un tempo immemore, dal profondo degli oceani emerse un arcipelago di isole di roccia e argilla. Con la loro creazione, nacque anche lo spirito della natura noto come Maokai. Prese la forma di un treant, un'alta figura coperta di corteccia, con lunghi arti simili a dei rami. Maokai sentiva la profonda solitudine di quelle terre e percepiva la capacità di poter far crescere la vita. Vagò di isola in isola, alla ricerca di segni di vita, sentendosi sempre più misero nella sua solitudine.\nSu un'isola collinare, coperta di terre morbide e fertili, Maokai percepì un'energia sconfinata che sgorgava dal suolo. Tuffò le sue possenti radici, finché non raggiunsero una magica fonte di acqua vitale, che bevette a sazietà. Grazie al potente liquido, fece crescere centinaia di piccoli alberi, che piantò in giro per le isole.\nLe terre si ricoprirono di lussureggianti foreste, con radure di svettanti verdipini e selve fittissime, imbevute di magia miracolosa. Magnifici alberi, con grandi chiome e robuste radici, coprivano l'isola con il loro verde fogliame. Gli spiriti della natura vennero attirati dalla lussureggiante vegetazione e gli animali prosperavano grazie alla fertilità della terra.\nQuando gli umani raggiunsero le isole, anche loro iniziarono a prosperare grazie a questa abbondanza e formarono una società di studiosi illuminati, dediti all'esplorazione dei misteri del mondo. Maokai non si fidava della loro presenza, ma non poteva fare a meno di notare il loro rispetto per la santità della terra. Percependo la profonda magia delle foreste, gli umani costruirono le loro case in zone con poca vegetazione, per non disturbare gli spiriti della natura. Di tanto in tanto Maokai si rivelava direttamente a chi riteneva più affidabile, benedicendolo con la conoscenza più preziosa delle isole, il suo dono più grande: la sorgente sotterranea in grado di curare le ferite mortali.\nPassarono i secoli, e Maokai continuò a vivere nella sua pace idilliaca, finché sulle spiagge non approdò un esercito giunto dall'altro lato del mare. Maokai capì subito che c'era qualcosa di terribilmente sbagliato. Il re di quegli uomini, accecato dal dolore, aveva portato il cadavere della sua regina, nella speranza di farla resuscitare. Fu così che immerse le sue carni in putrefazione nelle acque guaritrici. Rianimata come un cadavere marcescente, la regina implorò di tornare alla morte. Il re cercò di annullare ciò che aveva fatto, lanciando involontariamente una maledizione sulla terra.\nDa svariate leghe di distanza, Maokai percepì le prime vibrazioni del disastro che avrebbe devastato le isole. Percepì una forza terrificante accumularsi sotto il suolo e sentì un brivido ghiacciato.\nCon il diffondersi della rovina, Maokai affondò disperatamente le sue radici nel terreno, attingendo alle acque guaritrici e saturando ogni fibra del suo essere con la loro magia. Maokai ritirò le radici prima che l'acqua maledetta lo raggiungesse, recidendo ogni legame con la fonte. Gridò in preda alla rabbia, perché la fonte sacra che aveva affidato agli uomini era ormai corrotta. I vortici sottomarini continuarono ad agitare le acque, finché non rimase più nulla di puro.\nPochi secondi dopo, le nebbie che circondavano le isole si fecero più scure e si diffusero sopra le terre, intrappolando tutte le cose viventi in uno stato innaturale tra la vita e la morte. Maokai fu costretto ad assistere impotente mentre tutto ciò che conosceva (piante, spiriti della natura, animali e umani) si contorceva in un'ombra perversa. La sua furia continuava a crescere: la grande bellezza che aveva coltivato, partendo da tanti piccoli alberelli era caduta in rovina, in un istante, per colpa della sciocca mano dell'uomo.\nLa nebbia debilitante avvolse Maokai, che pianse vedendo i fiori che ornavano le sue spalle appassire e tramutarsi in polvere. Il suo corpo si contorse in una massa di radici nodose e rami intrecciati, mentre la nebbia continuava a succhiare la sua forza vitale. Ma il cuore di Maokai era saturo delle preziose acque vitali, salvandolo dal terribile destino della non-morte.\nMentre spettri grotteschi e orrendi abomini invadevano la terra, Maokai venne attaccato da un manipolo di uomini senza vita. Colpì gli spiriti con i suoi arti simili ai rami, con una violenza maniacale, realizzando che la forza dei suoi colpi poteva distruggerli e ridurli in polvere. Maokai tremò per il disgusto: non aveva mai ucciso prima. Attaccò furiosamente le figure, ma ne arrivavano a centinaia. Si vide costretto a ritirarsi.\nCon la sua terra in rovina e i suoi compagni tramutati in orrori senza morte, Maokai fu tentato di abbandonare l'incubo delle isole. Nel profondo, però, sentiva le acque sacre che gli davano vita. Era sopravvissuto alla rovina portando con sé il cuore delle isole. Non poteva abbandonarle proprio ora. Essendo il primo spirito della natura delle Isole Benedette, sarebbe rimasto a combattere per l'anima della terra.\nPur circondato da infinite orde di nemici e dalle nebbie oscure, Maokai combatté con furore per vendicarsi e sconfiggere il male che affligge le isole. Il suo unico piacere è colpire con violenza gli spettri senz'anima che si aggirano per le sue terre.\nOgni tanto Maokai riesce a sottomettere la nebbia e i suoi spiriti senza morte, liberando una radura o un boschetto dalla loro stretta. Anche se è da tempo che non sboccia nuova vita in quelle terre maledette, Maokai cerca di creare dei rifugi, anche solo temporanei, liberi dal risentimento e dalla rovina.\nFinché Maokai continuerà a combattere, la speranza non si spegnerà, perché nel suo cuore si nascondono le acque della vita, l'ultima possibilità di ripristinare l'antico splendore delle isole. Se la terra dovesse ritrovare il suo stato originario, anche Maokai rinuncerebbe alla sua forma contorta. Lo spirito della natura ha dato vita a queste isole, tanto tempo fa, e si rifiuta di arrendersi fino a che non le farà germogliare nuovamente."
    },
    "Master yi": {
        "name": "Master yi",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/80e5b987ed8bf072e8987afc3e5f75f02f5c2c84-1215x717.jpg?accountingTag=LoL",
        "champ_url": "https://universe.leagueoflegends.com/it_IT/champion/masteryi/",
        "lore": "Nella provincia di Bahrl, al centro di Ionia, un tempo sorgeva un insediamento montano, nascosto nella serenità della sua bellezza. Qui, nel villaggio di Wuju, il giovane Yi apprese le vie della spada, inseguendo un sogno che si sarebbe poi tramutato in tragedia.\nCome molti bambini, ammirava chi indossava abiti di seta e aveva spade con incise poesie in suo onore. I suoi genitori erano dei fabbri, quindi Yi fece colpo sui guerrieri che frequentavano il loro laboratorio. Passava le sue mattine in giardino, allenandosi contro la madre, e la notte a recitare poesie col padre, a lume di candela. Quando venne il momento di mandarlo a studiare dai maestri di Wuju, Yi rese fieri i suoi genitori.\nApplicando il suo talento e la disciplina all'addestramento, superò ogni aspettativa. Presto tutto il villaggio iniziò a parlare del \"giovane maestro\" Yi.\nEppure l'umile studente si chiedeva come fosse il resto di Ionia. Dal tetto delle più alte pagode, scorse città lontane di cui nessuno gli aveva parlato ma, quando si decise a scendere dalla montagna, spada alla mano, i suoi mentori glielo vietarono. Wuju era stata fondata con il credo che l'abilità con la spada fosse troppo preziosa da condividere e troppo sacra per versare del sangue. Grazie a questo, per secoli, aveva prosperato nel più completo isolamento, all'insaputa del resto del mondo.\nTutto cambiò quando Yi vide colonne di fumo alzarsi dalle città lontane. Le truppe di Noxus avevano iniziato a invadere partendo dalla costa, conquistando un insediamento dopo l'altro lasciando solo una marea di sangue. Yi decise di mettere il popolo di Ionia sopra la tradizione di Wuju, e si avventurò giù dalla montagna per difendere le Terre Antiche. Iniziò a sfrecciare tra le prime linee, immobilizzando il nemico con un gioco di lama mai visto dai comuni mortali.\nI racconti dell'uomo che combatte come un esercito iniziarono a diffondersi come la foschia montana. Ispirati dal suo coraggio, anche gli altri discepoli si unirono alla lotta, partendo per Navori, dove la grande guerra infuriava.\nI comandanti noxiani videro in Wuju un pericolo che non poteva essere ignorato. Seguirono le tracce dei formidabili guerrieri e decisero di colpire senza pietà le loro case. In una sola notte distrussero tutto il villaggio, cancellando un intero popolo e la sua cultura con un fuoco chimico più forte dell'acciaio.\nQuando la guerra finì, Yi tornò come ultimo discepolo sopravvissuto, ma non trovò altro che rovine. La magia della terra era stata profanata e tutti i suoi cari erano morti. Ferito nello spirito, ma anche nel corpo, Yi divenne l'ultima vittima dell'attacco. Senza altri membri Wuju in vita, realizzò che il titolo di maestro era ormai suo.\nIn preda al dolore, scelse la solitudine. Si allenò ossessivamente per seppellire il senso di colpa di essere sopravvissuto, ma la saggezza dei maestri sembrava svanire nelle nebbie del tempo. Iniziava a dubitare che un singolo individuo potesse preservare un'intera tradizione. Un giorno, però, incontrò il più inaspettato degli individui.\nUn curioso vastaya, simile a una scimmia, che lo sfidò a duello. Riluttante, Master Yi cedette alla richiesta della creatura, sconfiggendola con facilità. Il vastaya, però, non si arrendeva, e tornava giorno dopo giorno con mosse sempre più astute, che obbligavano Yi a reagire e a improvvisare. Per la prima volta, dopo anni, Yi sentiva di nuovo lo spirito Wuju.\nI due lottarono per settimane, finché il malconcio estraneo si inchinò e si presento come Kong, della tribù degli Shimon. Implorò Yi di accoglierlo come discepolo, e il Wuju vide in lui un combattente avventato ma determinato, ricco di potenziale. Nell'insegnamento, Yi ritrovò il senso della sua esistenza. Con l'intento di tramandare il sapere dei Wuju, decise di donare al suo alunno un bastone incantato e un titolo onorifico che simboleggiasse il suo voto: da ora in poi Kong sarebbe stato Wukong.\nI due ora viaggiano insieme per le Terre Antiche e Yi cerca di onorare il ricordo delle sue origini, incarnando finalmente il titolo di \"maestro\"."
    },
    "Mel": {
        "name": "Mel",
        "region": "Noxus",
        "image_url": "https://cmsassets.rgpub.io/sanity/images/dsfx7636/universe/4de677b45fdaaa7874a030c6c8865e9ffdb6a0ba-1920x1080.jpg?accountingTag=LoL",
        "champ_url": "https://universe.leagueoflegends.com/it_IT/champion/mel/",
        "lore": "Madre,\nOggi un soldato mi ha fatto dono della tua maschera.\nSenza rendermene conto ne ho accarezzato le crepe, soffermandomi su ogni ammaccatura, ogni cicatrice guadagnata nelle innumerevoli battaglie da cui sei emersa vincitrice... e nell'unica da cui non sei tornata.\nSolo ora, mentre la nostra nave entra nelle acque di Noxus, mi trovo a fare i conti con la realtà di quanto accaduto. Ancora una volta, non ci sei più. Stavolta, però, non posso sperare in un tuo ritorno.\nSo che vorresti che mi lasciassi tutto alle spalle. Mi diresti di esserne fiera, poiché sono divenuta \"il Lupo\" che tanto disperatamente bramavi. Tuttavia, non posso fare a meno di domandarmi... Sono diventata ciò che speravi io fossi, o solo ciò che ti serviva?\nMolte cose sono cambiate, eppure parte di me è smarrita tanto quanto lo era più di dieci anni fa. Ripensandoci, il saluto del cugino Jago al mio primo arrivo a Piltover aveva un retrogusto di pietà. Avevi fatto capire a chiare lettere che ero stata affidata, anzi consegnata, e che non saresti tornata a prendermi. Ciononostante, per anni mi addormentai pensando a te, come qualsiasi figlia a cui manca sua madre... a prescindere da ciò che avevi fatto. E ogni mattina mi svegliavo col vuoto che avevi lasciato. Ho passato la vita cercando di riempire quel vuoto e di dimostrarmi degna dell'amore di mia madre.\nHo vissuto nell'unico modo che conoscevo. Come la Volpe, agile e arguta. Ho conquistato la fiducia della Consulta, e ho quasi stretto l'intera Piltover nel palmo della mia mano. Se solo tu avessi avuto fiducia in me, madre... Ora non sarei in questa situazione. Non avrei dovuto\nNo. Non è così semplice.\nOra comprendo che, a tuo modo, stavi tentando di proteggermi. Mai avrei pensato che in me fosse sopita una tale magia, ma sono molte le cose del mio passato su cui non avevo riflettuto prima della tua dipartita. In tutta onestà, ne sono sopraffatta... e tutto questo non fa che rafforzare il rimpianto di non aver potuto combattere al tuo fianco. Non posso immaginare cosa tu abbia provato nell'essere braccata dalla Rosa Nera per tutti questi anni, ma so che se hai mai provato paura, non è stato per te stessa. È stato per Kino, e per me. E alla fine sei caduta per mano mia. Forse sapevi fin dall'inizio che ero io quella da temere.\nMi dispiace, madre, ma non mi pento di aver protetto la mia città. La forza comporta sacrifici. Non è così che dicevi sempre? Era il tuo credo, la tua scusa per tutto. Ti sei mai preoccupata di ciò che ha comportato per me? Per noi? Ne è valsa la pena? Ora ogni conseguenza ricade su di me.\nMi hai nascosto così tanto. La verità su mio padre, l'identità dell'assassino di Kino, e la cosa forse più scottante di tutte... la vendetta che la Rosa Nera esigeva nei tuoi confronti, in cui ora anch'io sono invischiata. Immagino che sia solo la punta dell'iceberg delle tue menzogne, e di quelle di questa \"Ingannatrice\".\nHo intenzione di svelare tutto ciò che mi hai celato.\nSoffro nel sapere che queste parole non ti raggiungeranno mai, ma spero che tu mi stia osservando dal Volrachnun. Getterò questa lettera in mare, in modo che sprofondi negli abissi e diventi tutt'uno con le acque al largo delle coste di Rokrund, dove una volta sconfiggesti la morte stessa.\nPresto giungerò da straniera nella mia terra natale. Persino le nostre guardie non mi considerano una Medarda, anche se la diffidenza nei loro cuori non osa sfiorare le loro labbra. Non posso chiamare con orgoglio patria una nazione che onora la forza ma prospera sul sangue, e non resterò immobile mentre il caos dilaga. Mi hai insegnato a sopravvivere, madre, ma è da sola che ho imparato a vivere. E per quanto tu mi abbia spinta tra le braccia del Lupo, non abbandonerò mai la via della Volpe.\nForse non sarà nel modo in cui speravi... ma sto tornando a casa, madre.\nE qui farò la differenza.\nFinché il mio cuore non cesserà di battere,\nTua figlia, Mel"
    },
    "Milio": {
        "name": "Milio",
        "region": "Ixtal",
        "image_url": "https://cmsassets.rgpub.io/sanity/images/dsfx7636/universe/dd4af82c030747102e172282ad11f694c4a52562-1920x1080.jpg?accountingTag=LoL",
        "champ_url": "https://universe.leagueoflegends.com/it_IT/champion/milio/",
        "lore": "La storia di Milio è iniziata generazioni fa con Lupé, sua nonna, e Luné, sua sorella gemella — due maestre elementali che intrecciarono i loro rispettivi Assiomi di terra e fuoco per superare le prove del Vidalion e unirsi agli Yun Tal. Ma quando Luné venne scoperta a complottare contro gli Yun Tal, entrambe le sorelle vennero accusate del crimine e punite in quanto gemelle. Lupé venne esiliata nella parte più remota di Ixtal e Luné scomparve, perdendo per sempre la fiducia di Lupé.\nQuando nacque Milio, la sua famiglia aveva ormai fatto tutto il possibile per trarre il meglio da quella nuova vita. Il bambino conosceva solo amore e risate, e per lui la vita nel villaggio era un paradiso — di cos'altro c'era bisogno?\nQuando Milio raggiunse l'età giusta, Lupé provò a insegnare a suo nipote gli Assiomi. Il resto dei membri della famiglia aveva fallito, mentre Milio mostrò una certa predisposizione riuscendo a comprendere gli elementi in modo naturale, ma con una grande difficoltà nell'accettare le regole e la rigidità della disciplina. Delusa, Lupé rinunciò e smise di insegnare a Milio.\nTuttavia il ragazzo continuò a imparare da solo. Senza la guida della nonna, si liberò delle limitazioni che lei aveva cercato di imporgli. Studiando direttamente la natura, creò istintivamente una propria serie di regole e alla fine si impadronì del fuoco - l'Assioma che sua nonna non voleva insegnargli.\nMa c'era qualcosa che turbava Milio. Il fuoco doveva per forza essere così distruttivo, nonostante avesse il potenziale di fare molto di più?\nLa risposta gli apparve una notte d'estate, mentre inseguiva il bagliore delle lucciole. Queste lo condussero da una delle cacciatrici del villaggio, che era ferita e incapace di muoversi. Milio cercò di stabilizzarla con l'Assioma del fuoco, ma non era sufficiente. Sapendo che la guaritrice del villaggio era troppo lontana, tentò disperatamente di trasformare l'Assioma in una forza in grado di curare.\nQuando mise le mani sul ventre della cacciatrice per lenirne la ferita, avvertì un calore tremolante. Era così familiare e rassicurante, come se stesse toccando l'anima della cacciatrice. La sua fiamma interiore. Poi Milio iniziò ad avvertire quella stessa fiamma dentro di sé. La avvertiva negli alberi, nelle foglie... Come se ogni parte della giungla stesse prendendo vita come un accogliente falò.\nConcentrando tutta la sua energia in quella sensazione, usò ciò che la natura gli aveva insegnato per manifestare quel fuoco. Apparve una creatura: piccola e timida, con grandi occhi amichevoli. Milio la pose sulla ferita della cacciatrice e percepì che la creatura, la propria fiamma interiore, la stava guarendo dall'interno.\nQuella notte scoprì un Assioma del tutto nuovo, che chiamò affettuosamente \"fuoco rassicurante.\"\nMilio tornò a casa di corsa per mostrare alla sua famiglia cos'aveva fatto. Davanti ai loro occhi manifestò un'altra fiamma rassicurante che danzava allegra sul palmo della sua mano, il suo \"fuemigo\", e la sua famiglia ne fu entusiasta.\nNonna Lupé, tuttavia, fu turbata da questo risultato.\nVedendo la maestria degli Assiomi di Milio a un'età tanto giovane, Lupé capì che suo nipote era riuscito là dove il resto della sua famiglia aveva fallito. Con le sue capacità, avrebbe potuto finalmente porre fine al loro esilio e riportarli al posto che spettava loro nella casta dominante di Ixtal. Era però preoccupata dal fascino che il nipote provava per il fuoco, e da come le sue grandi capacità andavano contro gli insegnamenti tradizionali degli Assiomi.\nCiononostante, Lupé mise anima e corpo in quest'ultima possibilità di redenzione. Milio divenne il suo unico pensiero, lo istruì e ne affinò le capacità, preparandolo a partire per Ixaocan e finalmente liberarla dalla macchia degli errori della sorella. Milio sentiva questo peso sulle spalle, e il pensiero di lasciare la sua casa da solo lo terrorizzava. Ma dal momento che amava la sua famiglia sopra ogni cosa, avrebbe trovato il coraggio se questo avrebbe permesso di renderla felice.\nIn vista del viaggio, lui e la nonna crearono uno zaino speciale che Milio chiamò la sua \"furnasita,\" nel quale avrebbe potuto conservare il suo fuemigo inestinguibile. Poi, con un grande sorriso ma il cuore pesante, Milio a soli dodici anni si lasciò alle spalle il villaggio, portandosi dietro solo la fedele furnasita e qualche vestito nuovo realizzato dalla sua famiglia.\nPercorse tutta Ixtal, facendosi strada nella giungla, dormendo sotto le stelle e facendosi amici lungo la strada, sempre inviando lettere a casa nelle quali raccontava le sue emozionanti avventure. Dopo un lungo viaggio Milio giunse finalmente a Ixaocan, dove ha iniziato il suo addestramento per affrontare il Vidalion.\nPiù di qualcuno ha notato \"il ragazzo dalle fiamme rassicuranti\", compresa Luné, attualmente imprigionata nei sotterranei della città, in paziente attesa. Anche Milio è consapevole delle voci su di lui, ma il suo unico pensiero è unirsi agli Yun Tal e rendere orgogliosa la sua famiglia."
    },
    "Miss fortune": {
        "name": "Miss fortune",
        "region": "Bilgewater",
        "image_url": "https://cmsassets.rgpub.io/sanity/images/dsfx7636/universe/7a7dfab84bcd6b60f46152918923ef939b9ddb6a-1215x717.jpg?accountingTag=LoL",
        "champ_url": "https://universe.leagueoflegends.com/it_IT/champion/missfortune/",
        "lore": ""
    },
    "Mordekaiser": {
        "name": "Mordekaiser",
        "region": "Noxus",
        "image_url": "https://cmsassets.rgpub.io/sanity/images/dsfx7636/universe/501b0517a4a07fc650d6b9e1d8e5a330d85249da-1920x1038.jpg?accountingTag=LoL",
        "champ_url": "https://universe.leagueoflegends.com/it_IT/champion/mordekaiser/",
        "lore": "In un'epoca antica, il feroce signore della guerra Sahn-Uzal assaltò le distese del nord. Guidato da una fede oscura, schiacciò ogni tribù e insediamento, forgiando un impero nel sangue e nella morte. Mentre la sua vita mortale volgeva al termine, pensava con grande soddisfazione di essersi guadagnato un posto al tavolo degli dei, nella gloriosa Sala delle Ossa, per tutta l'eternità.\nEppure, dopo la morte, non trovò nessuna sala. Si trovò in una grigia e desolata distesa, avvolta in una nebbia eterea e infestata da sussurri dissonanti. Di tanto in tanto altre anime perdute gli passavano accanto, come forme spettrali in viaggio verso il loro oblio.\nSahn-Uzal era furibondo. La sua fede era stata una menzogna? O dominare il mondo non era stato sufficiente a fargli guadagnare l'immortalità? Doveva esserci senza dubbio qualcosa di più di quel vuoto... eppure sembrava non finire mai. Vedeva gli spiriti inferiori dissolversi nella nebbia e perdersi nel tempo.\nMa Sahn-Uzal si rifiutava di svanire.\nLa sua volontà, temprata dalla rabbia e dal tormento, lo ancorava a se stesso. Col passare del tempo, l'imperscrutabile sussurro che aleggiava in quel luogo si cristallizzò in parole che riusciva quasi a comprendere. Scoprì che era l'Ochnun, una lingua profana sconosciuta ai vivi. Lentamente, un piano ingannevole iniziò a formarsi nella mente di Sahn-Uzal. Iniziò a sussurrare tentazioni oltre il velo che separa i reami, promettendo la sua forza devastante a chiunque osasse ascoltarlo.\nUn giorno, finalmente, una congrega di stregoni decise di riportare Sahn-Uzal in vita. Non avendo carne o ossa, lì spronò a renderlo più forte di qualunque mortale, legando la sua forma spirituale a delle placche di metallo nero aventi la forma della sua vecchia armatura. Così sorse nuovamente, come un colossale revenant di odio e ferro.\nGli stregoni, assetati di potere, speravano di usarlo come arma nelle loro futili guerre. Decise invece di ucciderli sul posto, perché le loro armi e le loro magie non potevano nulla contro di lui.\nDisperati, urlarono il suo nome nel tentativo di vincolarlo, ma fu inutile perché Sahn-Uzal non esisteva più.\nCon un ruggito ultraterreno pronunciò il suo nome spirituale in Ochnun: Mordekaiser.\nCosì ebbe inizio la sua seconda conquista del reame dei mortali. Aveva le stesse grandi ambizioni, ma questa volta la necromanzia gli aveva dato una potenza che da vivo avrebbe potuto soltanto immaginare. Con le anime impaurite degli stregoni, Mordekaiser forgiò un'arma degna di un imperatore della morte (la sua mazza brutale, Crepuscolo) e prese il controllo del loro esercito.\nAgli occhi dei suoi nemici, sembrava desiderare solo violenza e distruzione. Intere generazioni morirono per colpa delle sue spietate campagne.\nMa il piano di Mordekaiser non finiva qui. Costruì il Bastione Immortale al centro del suo impero. Molti credevano che fosse semplicemente la sede del suo potere, ma altri andarono alla ricerca dei segreti che nascondeva. Mordekaiser bramava tutto il sapere proibito degli spiriti e della morte. Voleva comprendere fino in fondo il regno... o i regni... dell'aldilà.\nUna simile tirannia non poteva che attirare nemici. Il revenant di ferro fu sconfitto, stranamente, da un'alleanza di tribù Noxii e da un tradimento dei suoi fedelissimi. Una congrega segreta era riuscita a separare la sua anima dall'armatura, per poi confinare il suo vuoto guscio metallico in un luogo segreto.\nFu così che Mordekaiser venne esiliato dal reame materiale. In ogni caso, all'insaputa di tutti, aveva un piano anche per questa evenienza, che era in realtà una fase chiave del suo progetto. Dominazione e inganno gli avevano dato grandi risultati, ma sapeva che un destino ancor più glorioso lo attendeva nella Sala delle Ossa.\nLì, nella distesa un tempo deserta, tutti i morti durante il suo ultimo regno lo aspettavano. I loro spiriti, vittime della magia nera, non sarebbero mai svaniti. I più forti divennero il suo devoto esercito eterno, schiavo della sua volontà... ma anche i deboli vennero usati.\nDall'essenza immateriale delle loro anime, Mordekaiser avrebbe forgiato un nuovo impero. Sarebbero stati i mattoni del suo Aldilà.\nI secoli sono passati, a Runeterra, e un altro impero è sorto intorno al Bastione Immortale. Il nome di Mordekaiser viene ancora nominato con paura e stupore da chi studia la storia ed è ricordato con livore dalle poche anime antiche che lo conoscono realmente. Per loro, la più grande paura è quella che Mordekaiser trovi un modo per tornare permanentemente.\nPregano che non succeda mai, perché non saprebbero fermarlo in nessuna maniera."
    },
    "Morgana": {
        "name": "Morgana",
        "region": "Demacia",
        "image_url": "https://cmsassets.rgpub.io/sanity/images/dsfx7636/universe/dc1bbb10a4d5ed7946d6a7eb12de7324309be314-1920x1149.jpg?accountingTag=LoL",
        "champ_url": "https://universe.leagueoflegends.com/it_IT/champion/morgana/",
        "lore": "Morgana e sua sorella sono nate in un mondo in guerra, un po' per destino, un po' per le circostanze. La cataclismica Guerra delle Rune aveva straziato buona parte di Valoran e Shurima, e sembrava destinata a travolgere persino le vette del monte Targon. I genitori di Morgana, Mihira e Kilam, conoscevano la leggenda secondo la quale la grande montagna conferiva poteri divini e decisero che, per salvare la loro tribù, dovevano affrontare il lungo e pericoloso viaggio.\nDovettero proseguire, anche dopo aver scoperto che Mihira era incinta. Giunti a destinazione, nel luogo dove Runeterra sfiora le stelle, Kilam osservò con paura e stupore come Mihira fosse stata scelta come Incarnazione della Giustizia.\nLa coppia tornò non solo con la salvezza che cercava, ma anche con due gemelle: Morgana e Kayle. Purtroppo, il potere celestiale che aveva invaso Mihira stava iniziando ad avere la meglio sulla sua personalità mortale e sui suoi affetti. Spingeva spesso le bambine tra le braccia del padre, abbandonandole per rispondere alla chiamata della guerra.\nPer molti mesi, Kilam rimase indeciso sul da farsi. La guerra infuriava su mille fronti e stava lentamente perdendo la sua adorata moglie. Temendo per la sicurezza delle gemelle, aspettò la partenza di Mihira e fuggì dal Targon, portandole con sé.\nAnche se la destinazione non aveva ancora un nome, sarebbe diventata famosa come rifugio dalla magia e dalla persecuzione: il regno di Demacia.\nLì iniziarono a venire a galla le radicali differenze delle gemelle. Mentre Kayle studiava l'evoluzione delle leggi dell'insediamento, Morgana era infastidita dalla diffidenza verso i nuovi arrivati. Sapendo cosa significasse essere una rifugiata, iniziò a vagare per le terre selvagge, parlando con i maghi erranti e con chi era stato cacciato perché visto come un pericolo. A casa percepiva la sofferenza del padre per aver dovuto lasciarsi alle spalle Mihira, ed era sempre più arrabbiata con la madre per aver provocato tanto dolore.\nMorgana temeva che lei e Kayle avessero in loro parte del potere dell'Incarnazione, e ne ebbe conferma quando una grande lama avvolta dall'ombra e dal fuoco stellare cadde dai cieli. Si conficcò nel terreno, dividendosi in due, e fece spuntare ali piumate sulle spalle delle ragazze. Il padre pianse quando vide che entrambe presero metà dell'arma, e si voltò disperato anche quando Morgana cercava di consolarlo.\nKayle accettò subito la sua vocazione, creando un ordine di giudici che applicassero le leggi, ma Morgana odiava il suo dono... o almeno lo odiò fino alla notte in cui l'insediamento venne attaccato. Kilam si trovò circondato, nel bel mezzo dello scontro. In quel momento Morgana corse a proteggerlo, riducendo in cenere i suoi assalitori. Insieme, le sorelle salvarono centinaia di vite e vennero proclamate Protettrici Alate di Demacia.\nKayle, però, divenne più estrema nelle sue ideologie, e Morgana si trovò sempre più spesso a difendere chi voleva chiedere perdono per i suoi crimini. Le sorelle strinsero un accordo con i loro devoti mortali, ma era precario e durò poco. Il più fervente discepolo di Kayle, Ronas, giunse per arrestare Morgana. Nel tentativo di proteggere i suoi seguaci penitenti, Morgana lo legò con fiamme oscure, fino a che non cadde morto a terra.\nI cieli sopra la città si incendiarono di fiamme divine, e Kayle giurò di consegnare alla giustizia l'assassina di Ronas. Le due si diedero battaglia nei cieli.\nSfoderarono le spade, scambiandosi archi di luce accecante e oscurità ardente, che finirono per colpire gli edifici sotto di loro. Sembrava che una di loro fosse destinata a vincere... ma Morgana si fermò quando sentì la voce sofferente del padre. Kilam era mortalmente ferito sotto le macerie. Gridando disperata, lanciò la metà della spada della madre a Kayle, e si lanciò verso la superficie come un meteorite.\nPrese tra le braccia il padre e maledisse l'eredità della madre e la distruzione che aveva provocato. Kayle atterrò impietrita, e Morgana le chiese se la punizione dei mortali includeva anche Kilam, che si era macchiato del crimine di averle portate via alla madre. Kayle non rispose e spiccò il volo verso i cieli, senza più voltarsi.\nLe ali di Morgana divennero un eterno ricordo del suo dolore. Cercò di tagliarle, ma nessuna lama era abbastanza forte. Decise quindi di legarle con catene di ferro, decidendo che avrebbe camminato nel mondo dei mortali.\nNel corso dei secoli la sua storia divenne leggenda, e il nome di Morgana venne quasi dimenticato. Oggi il popolo di Demacia venera la \"Protettrice Alata\", ma ricorda solo la gloria e la verità di una sorella, mentre Morgana, con i suoi impulsi oscuri e la sua fede nella redenzione, la resero nota come la \"Velata\".\nCiò nonostante, Morgana continua a rifiutarsi di abbandonare chi cerca il suo aiuto. Amareggiata e tradita, attende nelle ombre del regno, sapendo con certezza che la luce di Kayle tornerà un giorno su Runeterra, e che affronterà il suo giudizio.\nCon il ritorno della magia, Morgana è convinta che quel giorno sia vicino."
    },
    "Naafiri": {
        "name": "Naafiri",
        "region": "Shurima",
        "image_url": "https://cmsassets.rgpub.io/sanity/images/dsfx7636/universe/b366641d047f674c3f13569f830acccf65b081e3-1920x1080.jpg?accountingTag=LoL",
        "champ_url": "https://universe.leagueoflegends.com/it_IT/champion/naafiri/",
        "lore": "Nel buio assoluto delle notti di Shurima, pochi rumori sono terrificanti come gli ululati del segugio delle dune. Chiunque oda il suo penetrante latrato nel vento arido sa che deve tenere la sua spada pronta e il suo cavallo in forze, perché i branchi famelici che vagano tra quelle sabbie non danno respiro alle poche prede che riescono a trovare nel loro deserto.\nEsiste però un particolare branco spinto da una fame più violenta e antica di quella di qualsiasi semplice bestia. È la fame di una creatura che ha vissuto anni senza toccare cibo.\nPer secoli Naafiri è rimasta rinchiusa in una cripta assieme all'antico pugnale a cui era legato il suo spirito. Incapace di muoversi o di parlare, l'arma restava inerte, mentre la sua anima rimembrava il passato: Naafiri era potente, ed era quasi diventata la condottiera dei Darkin. Avrebbe potuto facilmente sopraffare chiunque di loro in combattimento e diventare la loro legittima sovrana... Se non fosse stata altrettanto facilmente ingannata da quella dannata Incarnazione, Myshia, che l'aveva legata a quell'acciaio inanimato.\nI suoi pensieri erano carichi di vergogna e rimpianto. Se solo avesse avuto un'altra possibilità... Se solo avesse potuto trovare un altro ospite... Un nuovo ricettacolo.\nLe serviva solo una mano che impugnasse la sua lama. Bastava un semplice tocco.\nFinalmente, giunse il giorno in cui la sua tomba venne aperta. Dopo tanti anni, sentì il dolce sollievo del fresco vento del deserto, e anche qualcos'altro... Una presenza umana.\nÈ qui. Il mio ospite. Il mio dolce, ignaro ricettacolo, pensò la Darkin.\nTuttavia, il visitatore era ben conscio della sua magia. Sollevò con cautela il pugnale usando delle tenaglie di metallo e lo posò su uno spesso panno foderato di piombo. Poi avvolse l'arma strettamente, badando a non sfiorarla, e si allontanò nel deserto sotto il sole del tardo pomeriggio.\nNaafiri fu pervasa dalla disperazione avvertendo l'andatura pesante del cavallo dell'uomo tra le dune. Era condannata a restare in quella forma, impotente, e a vivere in quell'incubo per l'eternità.\nMentre il tramonto incombeva, sentì il cavallo accelerare e percepì in lontananza gli ululati dei segugi delle dune trasportati dal vento.\nEra la sua occasione.\nSenza un suono o una parola, la Darkin richiamò le bestie verso quella preda, sperando di fargli commettere un errore. Sarebbe bastato un lieve tocco della sua mano, e ne avrebbe preso il controllo. A quel punto, avrebbe potuto usare il suo corpo per realizzare le ambizioni che per troppo tempo aveva dovuto reprimere, e cancellare i suoi rimpianti.\nI segugi spuntarono dalle sabbie, mostrando i denti grondanti di saliva. L'uomo che aveva catturato Naafiri strinse il panno che avvolgeva il pugnale con una mano, ben consapevole di cosa sarebbe potuto succedere se si fosse allentato, e con l'altra sfoderò la spada, cercando di difendersi dal branco.\nFauci schioccanti circondavano l'uomo e il suo cavallo, strappando le loro carni, divorandoli fino a che non rimase più nulla...\nNeppure il pugnale.\nNaafiri fu travolta dai suoi sensi mentre il mondo si riapriva davanti a lei. Per la prima volta dopo tanti anni, inalò l'aria secca del deserto, che le bruciava le narici. La sua bocca era ancora pervasa dal sapore metallico del sangue caldo. Riusciva a vedere gli altri segugi come se fosse uno di loro.\nEra carica di confusione, e la sua percezione di sé iniziava a svanire. Era diventata i segugi delle dune. Non uno di loro, ma l'intero branco. Frammenti del suo pugnale erano ora nel corpo di ciascun animale.\nChe crudele ironia. Invece di un solo ricettacolo ne aveva trovati una moltitudine, eppure nessuno di essi le avrebbe permesso di soddisfare le sue grandi ambizioni. Odiava quei segugi. Odiava il loro olezzo, le loro pulci, e soprattutto la loro necessità di restare in gruppo.\nCol tempo, però, il rancore della Darkin scemò, mentre cominciava a comprendere la vera natura dei suoi ricettacoli. Per quanto selvaggi, la loro mente collettiva possedeva una saggezza unica. Da soli, i segugi sarebbero morti di fame, ma insieme erano un predatore alfa in grado di cacciare qualsiasi preda volessero. Non erano solo un gruppo di individui: il branco era un'entità a se stante che dominava tutto.\nNaafiri si rese conto che quel concetto non si applicava solo ai segugi delle dune, ma anche a pesci, formiche e umani. E persino ai Darkin.\nRipensò ancora al suo passato: rancori personali e desideri meschini avevano diviso i Darkin, che avevano così perduto il loro legittimo titolo di spietati dominatori di Runeterra.\nOra però lei sapeva come rimediare. Doveva solo trovare i suoi fratelli e condividere con loro la saggezza del branco."
    },
    "Nami": {
        "name": "Nami",
        "region": "Runeterra",
        "image_url": "https://cmsassets.rgpub.io/sanity/images/dsfx7636/universe/e42e42fb196ed82d51fb13b9d01f985bc28bb16c-1215x717.jpg?accountingTag=LoL",
        "champ_url": "https://universe.leagueoflegends.com/it_IT/champion/nami/",
        "lore": ""
    },
    "Nasus": {
        "name": "Nasus",
        "region": "Shurima",
        "image_url": "https://cmsassets.rgpub.io/sanity/images/dsfx7636/universe/bff6b7362b42e604dca1fcaac70b557ce5e92f97-1215x717.jpg?accountingTag=LoL",
        "champ_url": "https://universe.leagueoflegends.com/it_IT/champion/nasus/",
        "lore": "Il genio di Nasus fu riconosciuto molto prima che venisse scelto per unirsi all'ordine degli Ascesi. Studente vorace, memorizzò e criticò i grandi lavori della storia e della filosofia shurimana ancor prima di compiere dieci anni.\nPerò la sua passione non era condivisa dal fratello minore, Renekton, che si annoiava facilmente e preferiva fare la lotta con gli altri bambini. Nonostante ciò, i due fratelli si volevano bene e Nasus teneva d'occhio Renekton per accertarsi che non si cacciasse in troppi guai.\nAl compimento della maggiore età, Nasus fu accolto nel prestigioso Ordine del Sole. Lì trovò i migliori insegnanti dell'impero e sviluppò una profonda comprensione della logistica e della strategia militare, per poi diventare il più giovane generale della storia. Pur essendo un abile soldato, il suo genio non era nel combattimento, ma nella pianificazione delle battaglie.\nEssendo un uomo di grande empatia, Nasus prese seriamente le sue responsabilità. Si accertava che i soldati fossero sempre ben riforniti, che venissero pagati in tempo e che ricevessero un trattamento corretto. Guidò le armate mortali dell'imperatore verso innumerevoli vittorie e ottenne il rispetto di tutti gli uomini al suo servizio. Anche il fratello Renekton si era arruolato nell'esercito e aveva fatto carriera come guerriero fidato e capace sotto gli ordini di Nasus.\nNonostante i suoi trionfi, Nasus non amava la guerra. Pur comprendendo l'importanza, almeno per il momento, della continua espansione dell'impero, credeva fermamente che il suo più grande contributo a Shurima fosse il sapere che scopriva e preservava dopo ogni conquista. Ordinava che tutti i libri, le pergamene e gli insegnamenti delle civiltà sconfitte venissero aggiunti alle librerie e ai depositi sparsi per l'impero, per tramandare la saggezza e l'illuminazione alle generazioni future.\nDopo decenni di fedele servizio, Nasus fu colpito da una crudele malattia debilitante. Il suo medico dichiarò solennemente che il generale sarebbe morto nel giro di una settimana.\nIl popolo di Shurima era in lutto, perché Nasus era il suo astro più amato e luminoso. L'imperatore in persona implorò Setaka, dell'Ordine degli Ascesi, affinché le gesta del grande uomo venissero sottoposte al Disco solare.\nDopo un giorno e una notte, gli emissari di Setaka confermarono che Nasus sarebbe stato benedetto con l'Ascensione. Avrebbe affrontato subito il rituale, nonostante la malattia.\nRenekton, ormai diventato a sua volta un leader, corse a casa per stare con il fratello. Rimase sconvolto, vedendo Nasus con la carne consumata e le ossa fragili come vetro. Era così debole che, mentre la luce dorata del Disco solare filtrava sopra l'altare, Nasus non riuscì nemmeno a salire gli ultimi scalini.\nL'amore di Renekton per il fratello era più forte di qualsiasi istinto di autoconservazione. Portò sull'altare il debole Nasus, nonostante le sue proteste, pronto ad accettare la fine.\nEppure Renekton non fu distrutto. Quando la luce svani, emersero due dei-guerrieri. I fratelli non erano solo sopravvissuti, ma avevano prosperato. Nasus era un'imponente incarnazione della saggezza e della forza con testa di sciacallo, mentre Renekton era un muscoloso colosso con le fattezze di un coccodrillo.\nNasus aveva ricevuto poteri che andavano oltre la comprensione dei mortali. Il più grande dono della sua Ascensione erano le vite infinite che avrebbe potuto dedicare allo studio e alla contemplazione... un dono che si sarebbe poi rivelato la sua più grande maledizione.\nCiò che lo preoccupava di più, però, era la furia sempre più selvaggia che vedeva in Renekton. All'assedio di Nashramae, che portò la città sotto il regno di Shurima, Nasus scoprì che il fratello aveva raso al suolo la grande libreria, massacrando ogni resistenza. Fu la volta che i due fratelli andarono a un passo da uno scontro sanguinoso. Solo lo sguardo severo e deluso di Nasus riuscì a placare la sete di sangue di Renekton, che se ne andò con vergogna.\nLa guerra con lo stato ribelle di Icathia cambiò molti degli Ascesi. Gli orrori a cui assistettero li svuotarono, rendendoli più irascibili. Nasus si dedicò a secoli di studi solitari, per cercare di capire cosa fosse successo al suo fratello immortale e quali fossero le implicazioni per il futuro.\nQuando l'ascensione dell'imperatore Azir finì in tragedia, Nasus e Renekton erano lontani dalla capitale. I due tornarono in fretta e furia, ma era troppo tardi. Sopra i cadaveri di migliaia di shurimani affrontarono Xerath, la creatura malvagia e corrotta di pura energia che aveva tradito Azir, ma non riuscirono a ucciderlo. In preda alla rabbia, forse per espiare i peccati di Nashramae, Renekton si lanciò contro Xerath e lo trascinò nella Tomba degli Imperatori, sotto la città, chiedendo a Nasus di sigillarli al suo interno.\nNasus voleva un'altra soluzione, ma non ve n’era alcuna. Con la morte nel cuore, condannò Xerath e suo fratello all'oscurità più profonda per l'eternità.\nIl Disco solare, privato del suo potere dalla stregoneria di Xerath, cadde, e ogni dio-guerriero avvertì la perdita nel suo cuore immortale. Le acque divine che fluivano lungo l'oasi della città si prosciugarono, portando morte e carestia a tutta Shurima. Per un po', gli altri Ascesi provarono a tenere insieme l'impero fratturato, ma presto le rivalità portarono a lotte intestine. Nasus si ritirò del tutto, portando con sé il peso del senso di colpa. Si aggirava tra le rovine vuote che venivano lentamente inghiottite dal deserto, struggendosi per tutto ciò che era andato perduto.\nPassarono i secoli, e Nasus dimenticò la sua vecchia vita e il suo scopo... fino al momento in cui la Tomba degli Imperatori venne scoperta dai mortali, che infransero il sigillo. Non sapeva come fosse possibile, ma sapeva che Xerath era libero.\nUn'antica forza si risvegliò in Nasus, che rimase comunque sorpreso vedendo la rinascita di Azir e il Disco solare, nuovamente sorto dalle sabbie. Xerath era ancora una grave minaccia, ma Nasus sapeva che il nuovo dio-imperatore avrebbe avuto bisogno di guida e consigli per gli anni a venire.\nNel suo cuore si agitò una speranza per la prima volta in migliaia di anni. Forse avrebbe potuto riunirsi al suo amato fratello, Renekton?"
    },
    "Nautilus": {
        "name": "Nautilus",
        "region": "Bilgewater",
        "image_url": "https://cmsassets.rgpub.io/sanity/images/dsfx7636/universe/0381e43e608994c7c4cd30b4bea8b2af00b44401-1215x717.jpg?accountingTag=LoL",
        "champ_url": "https://universe.leagueoflegends.com/it_IT/champion/nautilus/",
        "lore": ""
    },
    "Neeko": {
        "name": "Neeko",
        "region": "Ixtal",
        "image_url": "https://cmsassets.rgpub.io/sanity/images/dsfx7636/universe/30f1dc432e9e268ceccfae9259d7675fe7ed5740-1920x1133.jpg?accountingTag=LoL",
        "champ_url": "https://universe.leagueoflegends.com/it_IT/champion/neeko/",
        "lore": "Neeko nacque su un'isola remota e pressoché sconosciuta, all'estremo est, dove gli ultimi membri di un'antica tribù vastayana sono rimasti isolati dal resto del mondo. Erano gli Oovi-Kat, discendenti diretti dei leggendari Vastayashai'rei, gli antenati di tutti i Vastaya.\nGli Oovi-Kat erano esseri pacifici, con un potenziale senza pari. La loro società armoniosa era una cosa sola con il reame degli spiriti, al punto che il loro sho'ma (l'essenza spirituale) poteva entrare in contatto con altre creature anche solo con la vicinanza, aiutandole persino a imitare altre forme fisiche. Non esistevano segreti tra gli Oovi-Kat, ma quasi nessuno era curioso, forte e vivace come la giovane Neeko.\nAveva sviluppato un amore per i giochi, e nascondeva ninnoli e pensieri per vedere se altri li avrebbero trovati. La sua natura curiosa non conosceva confini, e la sua era un'esistenza incantata, pura e innocente.\nMa non sarebbe durata per sempre. Un cataclisma incombeva all'orizzonte.\nGrazie all'astuzia e al sacrificio degli anziani Oovi-Kat, Neeko riuscì a sfuggire alla morte della sua terra. Prese goffamente la forma di un uccello, volando via dalle fiamme della distruzione, sentendo le urla della sua gente che svanivano nell'etereo golfo che separa i reami.\nGiorni dopo, esausta e disperata, Neeko precipitò in mare. Si aggrappò a un pezzo di legno alla deriva, in balia delle correnti, finché non apparve una strana sagoma. Sentendo delle voci trasportate dalle onde, nuotò verso la strana struttura.\nAllo stremo delle forze, salì a bordo di quella che si rivelò una nave mercantile in viaggio verso Harelport. Neeko trovò un posto per riposarsi e chiamò la sua tribù perduta nel reame spirituale. Risposero soltanto dei tristi echi sparsi, accompagnati da immagini di svettanti alberi morti oltre un fragile orizzonte...\nScesa dalla nave giunta in città, Neeko si trovò in un mondo nuovo e sconosciuto. Tutti i suoi sensi erano stuzzicati. Molte creature, Oovi-Kat inclusi, avrebbero avuto paura in una situazione simile, ma Neeko era diversa. La società era piena di personalità uniche, di tanti estranei con forme e caratteri diversi. Era un luogo carico di storie ed esperienze, che la affascinò all'istante.\nPoco dopo l'arrivo, venne notata da un marinaio vastayano di nome Krete. Neeko non capiva tutte le sue parole, ma l'uomo voleva sapere a quale tribù appartenesse. Neeko fece per toccarlo col suo sho'ma, imitando il suo volto e la sua espressione per chiarire le sue intenzioni pacifiche, ma Krete non gradì affatto. Sopraffatta dai suoi pensieri bui, Neeko fuggì tra la folla, cambiando la forma più volte nel tentativo di scappare.\nSi trovò circondata dalla lussureggiante vegetazione fuori da Harelport, dove cercò di raccogliere le idee su ciò che le era successo. Non capiva come le parole potessero venire usate come sola forma di comunicazione. Le sembrava così... limitante?\nCercò di distrarsi prendendo la forma degli splendidi felini della giungla che aveva incontrato, provando a correre con loro. Essere così agile e veloce era divertente, e gli occhi brillanti delle bestie le ricordavano casa. All'improvviso, il capo del branco si trasformò in una donna dai capelli scuri, bella e forte. Dopo un momento di tensione, si presentò come Nidalee e accolse Neeko nel gruppo, seppur con una certa riluttanza.\nNeeko esitava a condividere le verità Oovi-Kat con gli altri, ma sentì una forte affinità con Nidalee. Sospettava che questa cacciatrice animalesca potesse avere un legame dimenticato con la razza vastayana. Nacque una grande amicizia. Le due si aggirarono per mesi nella natura selvaggia.\nMa le città e i villaggi, con i loro difetti, esercitavano ancora una forte attrattiva su Neeko. Le apparivano in sogno i suoi avi, che le mostravano i rami avvizziti degli alberi morti, notte dopo notte. Gli alberi avevano bisogno di colore, per rifiorire. Neeko ne era sicura. Chiese alla sua amica di unirsi a lei nell'avventura, ma Nidalee fu irremovibile.\nSconsolata, ma determinata, Neeko partì da sola.\nLa sua vecchia vita tra gli Oovi-Kat era persa per sempre, ma immaginava un futuro magico con una tribù allargata con tutti i vastaya, gli yordle, gli umani e qualsiasi creatura condividesse il suo sogno. Dal suo punto di vista, tutti avevano il potenziale per trovare un posto nella sua nuova tribù. Giurò di trovare queste anime, di farsele amiche e di proteggere con la vita il loro sho'ma.\nChi conosce Neeko vuole bene a Neeko, e il voler bene a Neeko è essere Neeko."
    },
    "Nidalee": {
        "name": "Nidalee",
        "region": "Ixtal",
        "image_url": "https://cmsassets.rgpub.io/sanity/images/dsfx7636/universe/ce81792e63289284421213175eaff353fc6c456d-1215x717.jpg?accountingTag=LoL",
        "champ_url": "https://universe.leagueoflegends.com/it_IT/champion/nidalee/",
        "lore": "Lontano dagli spietati deserti del Grande Sai, oltre le savane e le steppe, ci sono le grandi giungle di confine tra Ixtal e Shurima. Sono terre misteriose, patria di bestie selvagge e fantastiche, nonché di fitte foreste brulicanti di vita. Nonostante il fascino e la bellezza, nascondono anche un'uguale dose di morte e pericolo.\nNessuno sa come Nidalee si sia trovata sola nel cuore della giungla, sotto forma di cucciola, ma il suo pianto tra gli alberi attirò l'attenzione dei felini più feroci della giungla: i pakaa.\nUna madre con i suoi cuccioli si avvicinò a Nidalee. Forse fu il suo profumo, forse l'intuito da madre, ma la grande pakaa accettò la strana bambina senza esitazione e la trascinò amorevolmente verso la sua tana. \nNidalee fu cresciuta dai pakaa, che la trattarono come una di loro: una creatura della giungla. Quando non giocava con gli altri cuccioli, imparava a cacciare con denti e artigli e cercava prede nella giungla. Divenne un'abile cacciatrice, nonché un vero e proprio membro del branco.\nCiò nonostante, a volte Nidalee perdeva il controllo del suo corpo. Senza preavviso, le sua zampe a volte diventavano mani e piedi senza pelo, mentre le sue zanne diventavano denti molto meno affilati. Di tanto in tanto lasciava la tana, in preda ai deliri della febbre, con il corpo in uno stato di semitrasformazione, inseguendo le sagome confuse di due strane figure. Le parlavano a bassa voce, con parole confuse ma dolci. Le davano una sensazione di conforto e tepore, anche se la sua famiglia di felini le aveva insegnato a temere gli estranei.\nE non a caso.\nIl suo primo incontro con i Kiilash avvenne in estate, nel pieno della stagione delle piogge. Questi cacciatori vastaya si addentravano nella foresta in ogni stagione, in cerca di trofei prestigiosi per sfoggiare la loro abilità. La madre di Nidalee cercò di cacciarli, ma cadde vittima delle loro lame e delle loro lance.\nPrima che i Kiilash potessero finire l'anziana felina, Nidalee spuntò dalla vegetazione con un urlo di rabbia e dolore. Iniziò a straziarli a colpi di zanne e artigli, ma loro presero armi ancor più pericolose e la circondarono. \nEppure qualcosa era cambiato.\nSentì lo spirito di un'altra stirpe, a lungo dimenticata, svegliarsi dentro di lei. Trasformandosi da pakaa in qualcosa di più simile a un'umana, con riflessi felini afferrò l'arma di uno dei cacciatori, per poi rivoltarla contro i suoi nemici. I Kiilash ringhiarono e fischiarono, e Nidalee realizzò con una certa sorpresa che riusciva a capire alcune delle loro parole.\nLa stavano maledicendo, invocando il nome dei loro antenati Vastayashai'rei, ritirandosi dalla battaglia a mani vuote.\nNidalee si liberò della lancia e strinse la madre morente tra le sue braccia. Le sue sorelle si avvicinarono con cautela, spaventate dalla sua nuova forma ma tranquillizzate dal suo odore familiare. Con la morte della loro madre, accettarono la mutaforma come nuova capobranco. Da quel giorno, giurò di proteggere la sua terra da chiunque osasse saccheggiarla.\nCol tempo, imparò a controllare meglio i suoi poteri, arrivando a passare con facilità da una forma all'altra. Divenne anche più abile con la sua nuova forma e imparò come sfruttare l'ambiente con trappole e armi ignote ai pakaa. Scoprì come creare balsami curativi con i fruttimielosi e come usare semi e fiori per proteggere e illuminare il suo territorio. Nel mentre, non riusciva a smettere di chiedersi se fosse l'unica pakaa in grado di cambiare la sua forma.\nFu forse il desiderio di trovare altri suoi simili a portarla verso la camaleontica viandante Neeko, che per qualche tempo divenne la sua inseparabile compagna. Nidalee era felice di mostrare il mondo alla sua curiosa amica, con la quale esplorava le tante meraviglie della giungla. Un giorno, però, Neeko partì per seguire il suo destino, oltre le sponde di Shurima.\nAncora oggi, le fitte foreste sono l'ultima frontiera incontaminata del mondo, e per certi versi rimangono un enigma anche per Nidalee. Eppure, in alcuni rari momenti di quiete, la cacciatrice riflette sulle sue origini e sul suo incontro coi Kiilash. Forse un giorno riuscirà a scoprire cosa successe veramente..."
    },
    "Nilah": {
        "name": "Nilah",
        "region": "Bilgewater",
        "image_url": "https://cmsassets.rgpub.io/sanity/images/dsfx7636/universe/0b63dba67e71846815d071f4cc0b55188bc7651e-1920x1080.jpg?accountingTag=LoL",
        "champ_url": "https://universe.leagueoflegends.com/it_IT/champion/nilah/",
        "lore": ""
    },
    "Nocturne": {
        "name": "Nocturne",
        "region": "Runeterra",
        "image_url": "https://cmsassets.rgpub.io/sanity/images/dsfx7636/universe/5e51c3cdd1e26e920b981369c207a8bbc27b9579-1215x717.jpg?accountingTag=LoL",
        "champ_url": "https://universe.leagueoflegends.com/it_IT/champion/nocturne/",
        "lore": ""
    },
    "Norra": {
        "name": "Norra",
        "region": "Bandle city",
        "image_url": "https://cmsassets.rgpub.io/sanity/images/dsfx7636/universe_live/11e3f6bb92001305252d12841d9c763454967118-1920x1080.jpg?accountingTag=LoL",
        "champ_url": "https://universe.leagueoflegends.com/it_IT/champion/norra/",
        "lore": "''Oh, cielo. Oh, cielo,'' borbottò Norra, rovistando tra i mementi e i tomi disposti sugli scaffali più alti di una biblioteca enorme e fin troppo disordinata. Controllò scaffale dopo scaffale, e nel farlo causò agitazione tra i libri. I più temerari si misero in mostra, si fecero più grandi, gridando ''LEGGIMI,'' mentre i più timidi tentarono di sparire sotto al suo sguardo. Norra salutò ogni libro con una pacca amichevole o un cenno rispettoso.\nEra in equilibrio precario in cima a una torre di massicci volumi impilati fino a un'altezza sconcertante. Oscillava avanti e indietro, supportata da una magia che ne adattava la posizione in base al volere della yordle.\n''Un po' a sinistra,'' disse Norra, e la pila di scritti e poesie si spostò goffamente a destra. ''Alla mia sinistra,'' puntualizzò Norra, e le varie parti della torre si spostarono all'unisono, con un deciso rumoreggiare che avrebbe spinto qualsiasi bibliotecario a esclamare: ''Shhh!''\nNorra, però, non era una bibliotecaria qualunque, e la colonna incantata su cui si ergeva ne era una prova evidente. La pila racchiudeva storia e letteratura, sì, ma anche argomenti che altri studenti avrebbero tralasciato:\nAlla radice degli studi sugli arbusti\nGalateo yordle per principianti\nRe della roccia: la roccia attorno alla spada\nStoria comparata dei biscotti da tè\nPratiche poesie per pirati\nNon tutta la conoscenza della biblioteca era racchiusa nei libri, naturalmente. Una persona saggia come Norra sapeva che si può imparare molto dai ricordi. E uno qualsiasi di quei fili variopinti, di saggezza e meraviglia, sofferenza ed eroismo e tutte le sfumature nel mezzo, poteva essere colto anche negli oggetti più comuni. Tra le zampe di una stregona dotata, quei ricordi potevano sbloccare i segreti del passato, o, cosa ancor più miracolosa, creare un portale tra due luoghi distinti.\nTra le zampe di questa stregona in particolare, un portale intessuto con questi fili poteva collegare una sala da tè a un campo di rape, un bagno a un campo d'orzo, o perfino un regno a un altro. Un divario che una persona meno dotata in queste arti avrebbe trovato estremamente arduo da colmare.\n''Dov'è finito quel maledetto ninnolo?''\n''È questo?'' Due zampette feline spuntarono da un'apertura in un vicino scaffale, agitando una massa metallica dalla forma bizzarra. Forse un tempo era stato uno strumento musicale per uccelli, con tutte quelle levette e un'apertura perfetta per becchi di varie dimensioni. Oppure si trattava del vecchio strumento di un cartografo, usato per mappare le stelle sbirciandoci dentro e premendo sequenze specifiche dei pulsanti metallici.\nA prescindere dalla sua vecchia funzione, ora l'oggetto aveva un altro scopo: accedere ai ricordi del vecchio proprietario. Rimosso dal proprio supporto, l'aggeggio si rovesciò dallo scaffale e iniziò la sua prevedibile caduta verso il pavimento.\nNorra allungò il braccio e la colonna di testi reagì di conseguenza, come se fosse un'estensione del suo corpo. La torre ondeggiò in aria come un serpente, mantenendo in perfetto equilibrio la propria padrona, che si sporse in barba alla gravità per intercettare la caduta del memento.\n''Fantastico!'' esclamò. ''Ho ancora il tocco.''\n''Anch'io! Anch'io!'' Con un miagolio dispettoso, Yuumi, l'allegra compagna di Norra, balzò dalla propria postazione in un tripudio di peli bianchi freschi di tolettatura. ''Più rapida di un libro in caduta libera!'' urlò la magica gattina, le zampe protese in avanti mentre piombava verso la propria padrona.\nNon un istante prima del dovuto, si attivarono i riflessi, oltre alla ben nota fortuna, degli antenati felini di Yuumi. Atterrò sana e salva fra le braccia di Norra, ricevendo le sue dovute carezze, alle quali rispose con fusa dolci e vibranti. ''Allora, cosa c'è dentro?''\n''È il prossimo pezzo del rompicapo, giusto?'' Norra iniziò a giocherellare con quello che poteva benissimo essere uno strumento musicale, toccandone con delicatezza i lati e rigirandoselo tra le mani nella speranza di svelarne i misteri. ''Ehi, questa sì che è opera di uno yordle interessante!''\nYuumi, da brava gattina curiosa, si unì alla sua padrona nell'ispezione del memento. Iniziò a stuzzicare la base dell'oggetto, presa da ciò che era nato come un serio compito ma si era presto trasformato in un gioco.\n''Yuumi, fa' attenzione!''\nMa l'avvertimento di Norra arrivò troppo tardi, visto che Yuumi aveva già attivato il pulsante sul fondo. Un pulsante che Norra aveva notato solo un istante prima. Un pulsante che, se Yuumi avesse saputo leggere (ovviamente non ne era in grado), le avrebbe detto:\n''NON PREMERE.''\nAll'improvviso, con uno stridio bizzarro e acuto, il dispositivo tra le braccia di Norra iniziò a vomitare un'informe melma azzurra. Venne sparata verso il soffitto, prima di scendere in picchiata verso la coppia, in una pioggia di liquame in rapido avvicinamento. Mentre il suono emesso della macchina si faceva sempre più acuto, la velocità di emissione della sostanza aumentava di pari passo.\n''Accidenti!'' Con un gesto del polso, Norra evocò una bolla scintillante, avvolgendo in una magia protettiva Yuumi e la sua preziosa pelliccia. ''Cerca l'interruttore per spegnerlo, Yuumi!'' La gatta obbedì, colpendo a zampate il generatore di melma in piena attività.\nFinalmente, un artiglio di Yuumi raggiunse una levetta troppo piccola per le zampe dei più. La tirò, e il dispositivo tornò a uno stato di quiete. Le due amiche si guardarono incredule... poi scoppiarono a ridere senza freni.\n''Come hai fatto a capire quale leva premere?'' chiese Norra.\n''Non l'ho capito!'' rispose Yuumi, tra allegri singhiozzi. ''Comunque, a cosa ti serviva quel coso appiccicoso?''\n''Sai, per quanto mi sforzi, non riesco a ricordarmelo!'' Scoppiando a ridere ancora una volta, le amiche trovarono una gioia immensa in quella disavventura.\n* * *\nNorra si svegliò di soprassalto, stringendo con fermezza il dispositivo. Osservando l'architettura impossibile della Fine del reame che vorticava attorno a sé, ricordò con un brivido quanto fosse lontana dall'ambiente accogliente della biblioteca.\nSotto al suo pollice, l'avviso del pulsante era completamente diverso: ''TI SEI PERSA? PREMI QUI.'' In cuor suo, Norra aveva sempre avuto il sospetto che quel dispositivo le sarebbe tornato utile, pur non sapendo come.\nLo girò nel palmo della mano, lieta che avesse finalmente deciso di collaborare. Anche perché in quel momento non c'erano gattine magiche che potessero aiutarla a ripulire tutto. Non c'erano fusa gioiose a colmare il silenzio, o pellicce arruffate da pettinare con cura.\n''Troverò un modo per tornare, Yuumi,'' disse Norra ad alta voce. ''Non preoccuparti.'' Con un tocco della zampa attivò il dispositivo, da cui emerse una musica armoniosa che le riempì la mente di immagini di casa.\nSi concentrò attentamente sui ricordi contenuti nel dispositivo. Poco dopo, davanti a sé comparve un portale, cucito dal filo di un pomeriggio in compagnia della sua amica più cara. Lo varcò... e scomparve."
    },
    "Nunu e willump": {
        "name": "Nunu e willump",
        "region": "Freljord",
        "image_url": "https://cmsassets.rgpub.io/sanity/images/dsfx7636/universe/c76c72ca933a0d685bd928dd45db8ee8cab5b2ff-1920x1150.jpg?accountingTag=LoL",
        "champ_url": "https://universe.leagueoflegends.com/it_IT/champion/nunu/",
        "lore": "Nunu fa parte dei Notaj, una tribù nomade che ha viaggiato a lungo nel Freljord. Sua madre Layka gli ha insegnato che ogni cosa ha una storia. Insieme hanno raccolto diversi racconti che Layka trasformava in canzoni. Per Nunu non c'era niente di meglio che viaggiare di villaggio in villaggio, ascoltando la madre che cantava di antichi eroi. Con la musica e i canti i Notaj portavano a tutti un'ultima celebrazione prima dell'arrivo del gelo invernale.\nCavalcando l'onda di freddo scaturita dalle ali di Anivia, Nunu vedeva un mondo pieno di possibilità e si sentiva un ritmo giubilante nel cuore.\nNel suo quinto onomastico, ricevette un dono speciale da Layka: un flauto per imparare a suonare le proprie melodie. I due si accoccolavano nella sicurezza del loro carro, seguendo la corda annodata che Layka usava per memorizzare le canzoni, ricordando tutti i luoghi che avevano visitato nel corso degli anni.\nQuando la carovana venne attaccata dai predoni, Nunu si trovò separato dalla madre. Portati in salvo da una squadra della Guardia del Gelo, i bambini Notaj sopravvissuti vennero portati in un villaggio vicino alla cittadella. Nunu si chiedeva cosa fosse successo a Layka, e tendeva le orecchie nella speranza di sentire le sue canzoni nel vento.\nCadde la neve. Le settimane passavano.\nNunu sentiva la disperata mancanza di sua madre, ma la Guardia del Gelo gli diceva che un bambino non poteva partire alla sua ricerca. I soldati non fecero una piega nemmeno quando videro il flauto, che ormai Nunu chiamava Svellsongur, il nome di una potente lama che esisteva soltanto nella sua fantasia.\nNunu passava sempre più tempo da solo, rifugiandosi nelle canzoni di sua madre, che parlavano di leggende e antichi eroi. Voleva diventare anche lui un eroe, come i guerrieri della Guardia del Gelo, per poter salvare sua madre. Incontrò persino Lissandra, la loro guida, che continuava a chiedergli di sua madre e di una canzone ben specifica.\nNessuno credeva che Nunu sarebbe diventato un eroe. Persino gli altri bambini Notaj, ormai armati di daghe, lo prendevano in giro per il suo flauto. Ma Nunu aveva le canzoni nel cuore, e una notte realizzò che poteva dimostrare il suo valore e ottenere l'aiuto della Guardia del Gelo per trovare sua madre.\nAveva appreso da Lissandra dell'esistenza di un mostro feroce che uccideva tutti quelli che volevano ottenere il suo potere, e che tutti i membri della Guardia del Gelo che lo affrontavano non facevano ritorno. Ne parlava una canzone di sua madre... forse era quella che interessava a Lissandra? All'improvviso Nunu capì. Lissandra voleva sapere dello yeti.\nNunu conosceva il suo nome. Avrebbe risposto alla sua sfida, assaggiando l'ira di Svellsongur!\nUsando il suo flauto per domare un branco di elkyr, Nunu si avventurò tra le nevi. Un bambino era partito per un viaggio solitario alla ricerca di un mostro, vivendo una leggenda che nemmeno lui poteva immaginare.\nL'antica e nobile civiltà degli yeti un tempo dominava i monti del Freljord, ma venne distrutta in un cataclisma di ghiaccio. Uno yeti, costretto a osservare i suoi fratelli sprofondare nella barbarie una volta privati della magia, decise di proteggere ciò che restava di quel potere: una gemma traboccante dei sogni nascosti nei ghiacci delle menti mortali.\nEssendo l'ultimo yeti magico, il guardiano era plasmato anche dalla sua percezione. Aveva scelto di proteggere la magia fino al giorno in cui sarebbe stata nuovamente necessaria, ma non trovava un degno portatore. Gli uomini che entravano nella sua casa in rovina avevano solo cattiveria nei loro cuori. Per questo il mostro li accoglieva con i denti e con gli artigli.\nMa il guardiano sapeva che stava dimenticando qualcosa. Il suo nome... e i nomi di tutti i suoi cari...\nUna volta c'era una canzone.\nCambiò tutto quando il giovanissimo Nunu entrò nelle rovine. Dopo secoli di guardia ininterrotta, il mostro era pronto a uccidere il bambino, scattando al primo contatto con un umano.\nA sorpresa, però, la gemma iniziò a mostrare immagini di eroi che uccidevano draghi e decapitavano antichi serpenti. Tutto scaturiva dalla mente di Nunu. Il bambino ruggì, estraendo il flauto come se fosse una temibile spada. Ma il colpo non arrivò mai, perché vedendo le immagini degli eroi Nunu realizzò la verità più profonda nascosta nelle canzoni di sua madre...\nIl guardiano non era un mostro. Era qualcuno in cerca di un amico.\nAncora furioso, lo yeti venne colto alla sprovvista dalla prima palla di neve in faccia. E dalla seconda. Battaglia di palle di neve! In preda alla rabbia, poi allo stupore e infine alla gioia, il guardiano si unì a una lotta che non era definita dalla paura, ma dalla fantasia di un bambino. Stava diventando sempre più peloso e amichevole. Il suo ruggito stava diventando una risata.\nA un certo punto la bestia ruppe inavvertitamente il flauto del bambino, che prontamente iniziò a piangere.\nIl guardiano vide una tristezza che gli era familiare formarsi intorno alla gemma. Per secoli, osservandola, aveva visto la fine del suo popolo (il pericolo che dovettero affrontare e il tradimento del cieco), ma ora vedeva una carovana in fiamme. Sentì una voce nel vento. Percepì qualcos'altro nel bambino, qualcosa che non aveva mai sentito in un umano, nemmeno dalle tre sorelle che l'avevano visitato tanto tempo fa. Era l'amore che lottava contro la disperazione.\nIn quel momento, il guardiano capì che l'unica possibilità del Freljord era racchiusa nel potere che il bambino già possedeva. La magia che stava proteggendo era uno strumento. La cosa veramente importante era il cuore che le avrebbe dato forma. A un suo gesto, la magia passò dalla gemma al bambino, dandogli l'abilità di trasformare la sua fantasia in realtà. O anche di riparare il flauto, congelandolo in sogni che si consolidarono in Vero Ghiaccio.\nO di immaginare un migliore amico chiamato \"Willump\".\nIl cuore di Nunu e la forza di Willump permettono alla coppia, ormai in viaggio nelle pianure del Freljord, di fare qualcosa che mai avrebbero potuto fare da soli: vivere un'avventura. Si muovono come palle di neve in giro per il mondo, seguendo le canzoni di sua madre nella speranza che sia ancora viva.\nWillump, però, sa che dalla magia e dai sogni derivano grandi responsabilità. Un giorno i giochi finiranno, perché il ghiaccio nero nel cuore del Freljord continua a sciogliersi lentamente..."
    },
    "Olaf": {
        "name": "Olaf",
        "region": "Freljord",
        "image_url": "https://cmsassets.rgpub.io/sanity/images/dsfx7636/universe/06a08b09079b9ec0a51149bb42fc2377fa5ce9d8-1215x717.jpg?accountingTag=LoL",
        "champ_url": "https://universe.leagueoflegends.com/it_IT/champion/olaf/",
        "lore": "Per molti uomini la morte è la cosa più temuta, ma per Olaf è diverso. Il berserker vive solo per le grida della battaglia e per il rumore dell'acciaio. Spinto dalla sua fame di gloria e dal timore di una morte dimenticabile, Olaf si lancia contro il nemico abbandonandosi alla guerra. Completamente schiavo della sua sete di sangue, Olaf si sente vivo solo quando è tra le fauci della morte.\n\nLa penisola costiera di Lokfar è uno dei luoghi più brutali del Freljord. Lì la rabbia è l'unico fuoco che può scaldare le ossa gelate, e il sangue l'unico liquido che scorre in abbondanza, poiché non c'è destino peggiore che diventare vecchi, fragili e dimenticati. Olaf era un guerriero di Lokfar che amava raccontare le sue innumerevoli vittorie. Una sera, mentre si bullava con i suoi compagni sulle ceneri di un villaggio saccheggiato, uno dei guerrieri anziani si stufò della sua spocchia. Il vecchio disse a Olaf di leggere i suoi presagi e di vedere se la sua fortuna sarebbe stata all'altezza delle sue parole. Galvanizzato dalla sfida, Olaf lanciò con sprezzo le ossa di un animale morto per predire la grandezza della sua gloria: gli auspici, però, rivelarono una vita lunga e una morte tranquilla.\n\nFurioso, Olaf affrontò la notte, pronto a smentire la profezia uccidendo il serpente più temuto di Lokfar. Il mostro aveva spazzato via migliaia di uomini e navi, nella sua lunga vita, e morire in battaglia per lui sarebbe stata una fine onorevole. Olaf si lanciò nelle sue atre fauci, sprofondando nell'oscurità della sua mente. Quando il gelo dell'acqua lo risvegliò, si trovò accanto soltanto il cadavere del mostro. Olaf, sempre più determinato, decise di uccidere qualunque creatura leggendaria avesse zanne o artigli, sperando sempre che la prossima battaglia sarebbe stata l'ultima. Ogni volta che caricava i mostri, sfidando la morte, veniva salvato dalla sua stessa furia cieca.\n\nOlaf giunse alla conclusione che un mostro non sarebbe bastato a dargli una morte da guerriero, e decise di affrontare la tribù più temuta del Freljord: l'Artiglio d'Inverno. Sejuani fu divertita dalla volontà di Olaf di battersi contro i suoi uomini, ma la sua audacia non gli sarebbe valsa la pietà. Ordinò la carica e mandò i suoi uomini all'assalto di Olaf. Caddero uno a uno, finché lui non si perse nuovamente nella sua sete di sangue, tanto da aprirsi una strada verso Sejuani. Lo scontro tra i due scosse i ghiacciai, e anche se lui sembrava inarrestabile, lei riuscì a contrastarlo. I due si trovarono l'uno davanti all'altra: lo sguardo di Sejuani penetrava l'estasi del berserker come mai nessun'arma aveva fatto. La sua furia calò abbastanza da permettere a Sejuani di fare una promessa: gli giurò che gli avrebbe trovato la morte gloriosa che desiderava se avesse prestato la sua ascia alla sua campagna di conquista. In quel momento, Olaf giurò che avrebbe lasciato un segno perenne nella storia del Freljord."
    },
    "Orianna": {
        "name": "Orianna",
        "region": "Piltover",
        "image_url": "https://cmsassets.rgpub.io/sanity/images/dsfx7636/universe/579d1d523bc2feb2057400ffe05b4282d022671d-1215x717.jpg?accountingTag=LoL",
        "champ_url": "https://universe.leagueoflegends.com/it_IT/champion/orianna/",
        "lore": "Tra i tanti negozi di Piltover si nascondeva l'officina del famoso artigiano Corin Reveck. Famoso per la sua abilità nel fabbricare arti artificiali, Corin creava protesi con intricati motivi in ottone, belle da vedere e superiori agli originali. Sua figlia, Orianna, era la sua apprendista: amichevole e curiosa, era perfetta per gestire il negozio e divenne a sua volta un'abile artigiana.\nOrianna aveva uno spirito avventuroso ma il padre, temendo per la sua sicurezza, non le permetteva di uscire dal vicinato. La portava invece a teatro dove i ballerini, tra balzi e piroette, raccontavano storie di terre lontane. Orianna sognava di visitare quei luoghi strani e meravigliosi, e tornava a casa a costruire i suoi ballerini meccanici.\nUn giorno, giunse notizia di un disastro che si era consumato nella città inferiore di Zaun. Un'esplosione aveva rotto un condotto chimico, liberando nubi di gas velenoso. Orianna voleva aiutare le vittime, ma Corin glielo vietò. Zaun era un posto troppo pericoloso.\nCosì, con tutto quello che riuscì a caricarsi in spalla, Orianna sgattaiolò nel cuore della notte e prese l'ascensore hexdraulico per scendere nelle profondità.\nLa distruzione la lasciò senza fiato. Le strade erano piene di detriti, e gli zauniti si aggiravano tra i fumi tossici, con i volti coperti da qualche straccio unto. Notte dopo notte, Orianna riparava i respiratori e installava degli esofiltri. Diede persino la sua maschera a un bambino che riusciva a malapena a respirare.\nSuo padre era furioso, ma Orianna si ammalò gravemente poco dopo il suo ritorno. I suoi polmoni erano rovinati, oltre ogni possibile speranza di recupero. Corin, rifiutando la sua condizione, decise quindi di lanciarsi nel suo progetto più ambizioso: creare due polmoni artificiali funzionanti.\nDopo settimane insonni, completò l'opera e si occupò in prima persona dell'operazione chirurgica. Per evitare che Orianna si allontanasse troppo, i polmoni erano caricati con una speciale chiave che Corin teneva nella sua cassaforte.\nOrianna tornò al lavoro, ma il veleno continuava a diffondersi nel suo corpo. Padre e figlia lavorarono senza sosta per sviluppare nuove protesi e impianti, sostituendo i suoi organi mano a mano che smettevano di funzionare. Pezzo dopo pezzo, il corpo di Orianna si trasformò in un essere meccanico, al quale restava soltanto un cuore umano. Questo lungo processo costò una fortuna a Corin, al punto da costringerlo a trasferirsi a Zaun... ma così salvò la vita alla figlia. Per un po' furono felici.\nPoi Orianna iniziò a sentirsi distaccata da ciò che era in passato. I vecchi ricordi le sembravano delle storie. Persino la sua creatività iniziò a svanire e i suoi amati ballerini meccanici divennero più simili a delle macchine ben tarate che a delle opere d'arte.\nAnche se il tempo sembrava essersi fermato per Orianna, le lancette proseguivano il loro inesorabile ticchettio per il padre.\nLunghi anni di sacrifici portarono a Corin degli spasmi al torace che gli impedivano di lavorare, e Orianna si vide costretta a provvedere per lui. Divenne ancora più brava a costruire le sue statuette, anche se non provava quasi più piacere nel ricordare a cosa le aveva ispirate. I ballerini in miniatura erano redditizi, ma i guadagni non erano sufficienti a pagare l'unica cosa che avrebbe salvato suo padre. Per questo si rivolse a un barone chimico.\nOrianna non chiese mai come quell'uomo avesse ottenuto un cristallo hextech. Si limitò semplicemente a pagarlo. In ogni caso, prima che lo potesse usare, il barone chimico tornò, chiedendo un secondo pagamento. E poi un terzo. Quando il denaro finì, Orianna capì che la prossima visita sarebbe stata violenta. Osservò il dispositivo del cristallo, ancora incompleto. Era ancora troppo rozzo e potente per un corpo umano. Vide la soluzione logica. A lei non serviva più un cuore umano, e Corin aveva bisogno di un cuore che nessuno potesse togliergli.\nSi preparò per settimane, costruendo una sfera meccanica, integrando i suoi meccanismi e preparandola ad accogliere il cristallo. Fece addormentare il padre con un sonnifero e iniziò la procedura chirurgica.\nCorin divenne una cosa sola con l'ultima parte rimasta della figlia che conosceva e amava. Orianna ascoltò il suo battito regolare per tutta la notte, mentre l'intricata sfera al suo fianco risuonava dell'energia hextech. Solo allora si rese conto che aveva perso l'ultima parte della sua umanità, ma non provò paura né rimorso. Aveva accettato la realtà dei fatti. Era diventata qualcosa di completamente nuovo, una donna meccanica, e doveva scoprire come inserirsi nella grande macchina del mondo.\nAll'alba, prese la chiave dei suoi polmoni, per poi saldarsela sulla schiena con un singolo impulso della sua sfera. Poi se ne andò per sempre.\nCorin si svegliò nella sua officina e trovò centinaia di statuette. Tra tante, decise che non avrebbe mai venduto una di queste: una ballerina dorata, impegnata in un'eterna piroetta senza bisogno di essere caricata."
    },
    "Ornn": {
        "name": "Ornn",
        "region": "Freljord",
        "image_url": "https://cmsassets.rgpub.io/sanity/images/dsfx7636/universe/ad854e752c3a8ae0a5c7245b97211d751a5a29d4-1920x1080.jpg?accountingTag=LoL",
        "champ_url": "https://universe.leagueoflegends.com/it_IT/champion/ornn/",
        "lore": "Un tempo il nome di Ornn veniva pronunciato in tutte le terre divenute note come Freljord. Tutti sapevano che era il primogenito degli antichi semidei, che avevano plasmato la terra stessa e portato le prime nevicate.\nSi dice che Ornn avesse a cuore la riservatezza, la solitudine e la concentrazione più di qualunque altro membro della sua razza. Lavorava giorno e notte, sotto un vulcano spento che portava i segni di un'antica eruzione, costruendo ciò che più desiderava. I risultati erano oggetti di valore inestimabile, destinati a imprese leggendarie. I pochi fortunati che li hanno trovati notano la loro qualità strabiliante. Alcuni sostengono perfino che lo scudo di Braum sia stato forgiato da Ornn migliaia di anni fa e che sia ancora resistente come il giorno in cui è stato completato.\nNessuno può saperlo con certezza, però, perché è impossibile trovare il dio della fucina e chiederglielo di persona. Ormai quasi tutti i racconti delle imprese di Ornn sono stati cancellati dai suoi nemici e dal lento passare del tempo.\nI pochi che ancora si tramandano sono ricordati soltanto da quelle poche tribù che discendono da un'unica cultura di fabbri, architetti e mastri birrai. Questo antico popolo era un tempo noto come Stirpe della Terra ed era composto da apprendisti che viaggiavano nei quattro angoli di Valoran, per poi riunirsi sulle pendici del Langhus e seguire l'esempio di Ornn.\nNonostante questa forma di venerazione e imitazione, Ornn non si è mai considerato il loro patrono. Quando la Stirpe della Terra offriva i propri lavori, lui li accettava annuendo bruscamente o con una smorfia. Accoglievano il suo giudizio e continuavano a lavorare, determinati ad affinare le loro abilità. Per questo, impararono a forgiare attrezzi sopraffini, a costruire strutture resistenti e a preparare le migliori birre della storia del mondo. Credevano che Ornn approvasse segretamente la loro perseveranza e la costante voglia di migliorare la loro arte.\nIn una notte catastrofica, purtroppo, tutto ciò per cui la Stirpe della Terra aveva lavorato fu distrutto da una battaglia sul picco del monte, consumatasi tra Ornn e suo fratello Volibear per motivi incomprensibili ai mortali. Il risultante cataclisma fu una tempesta di fuoco, cenere e fulmini, così intensa da essere visibile a dieci orizzonti di distanza.\nQuando fu tutto finito, il Langhus era una caldera fumante e la Stirpe della Terra era stata ridotta in polvere e ossa.\nOrnn non l'avrebbe mai ammesso con nessuno, ma ne era devastato. Nella Stirpe della Terra aveva intravisto il potenziale della vita mortale, per poi vederlo spazzato via dall'ira indiscriminata della sua lotta immortale. Distrutto dal senso di colpa, si isolò nella sua fucina, dedicandosi al suo lavoro per un eone.\nOra, forse, sente che il mondo è sulla soglia di una nuova era. Sembra che alcuni dei suoi fratelli abbiano ripreso una forma umana, e le loro sette di seguaci stanno diventando irrequiete e aggressive. Il Freljord stesso è diviso e senza una guida, e antichi orrori tramano nell'ombra, in attesa di un'opportunità per colpire...\nNelle guerre che stanno per consumarsi, e nelle loro conseguenze, Ornn sa che il Freljord e il resto di Runeterra avranno bisogno di un buon fabbro."
    },
    "Pantheon": {
        "name": "Pantheon",
        "region": "Targon",
        "image_url": "https://cmsassets.rgpub.io/sanity/images/dsfx7636/universe/3e0453881b8d408fbb02fabb4a02e09a34c69310-1080x637.jpg?accountingTag=LoL",
        "champ_url": "https://universe.leagueoflegends.com/it_IT/champion/pantheon/",
        "lore": ""
    },
    "Poppy": {
        "name": "Poppy",
        "region": "Demacia",
        "image_url": "https://cmsassets.rgpub.io/sanity/images/dsfx7636/universe/0fb0e7692c05c9b0ab8b4d3e53fafcdf4bbdf985-1215x717.jpg?accountingTag=LoL",
        "champ_url": "https://universe.leagueoflegends.com/it_IT/champion/poppy/",
        "lore": ""
    },
    "Pyke": {
        "name": "Pyke",
        "region": "Bilgewater",
        "image_url": "https://cmsassets.rgpub.io/sanity/images/dsfx7636/universe/f1abbdb3239280e314a8d5d5834a0303b25d2495-4000x2250.jpg?accountingTag=LoL",
        "champ_url": "https://universe.leagueoflegends.com/it_IT/champion/pyke/",
        "lore": "In gioventù, Pyke ha cominciato dove cominciano tutti, a Bilgewater: sui Moli del sangue. Ogni giorno, senza sosta, le creature delle profondità venivano trascinate nel porto, per poi essere fatte a pezzi nelle macellerie del lungomare. Aveva trovato lavoro in un distretto noto come porto insanguinato, perché nemmeno la marea riusciva a lavare il sangue che scorreva costantemente sui suoi pavimenti.\nPrese confidenza con il settore, adattandosi sia al raccapricciante lavoro, sia alla scarsa paga. Pyke vedeva pesanti borse cariche d'oro date ai capitani e agli equipaggi, in cambio delle colossali carcasse che lui e i suoi compagni tagliavano in pezzi vendibili. Iniziò a desiderare qualcosa di più delle poche monete di bronzo che aveva in tasca, e riuscì a farsi assumere nell'equipaggio di una nave. Pochi osavano cacciare nella maniera tradizionale delle Isole del Serpente: lanciandosi verso i bersagli, per agganciare degli uncini a mani nude e iniziare a macellare le creature ancora vive. Con il suo coraggio e la sua abilità, Pyke si fece presto un nome come il miglior ramponiere che i kraken d'oro potessero comprare. Sapeva che la carne valeva spiccioli, rispetto a certi organi delle bestie più grandi e pericolose... organi che dovevano essere estratti freschi.\n\nA seconda della difficoltà della caccia, ogni mostro marino dettava il suo prezzo. Il più desiderato tra i commercianti di Bilgewater era il pesce-jaull. Aveva fauci affilate come rasoi, inestimabili sacche di zaffilite ricercate in tutta Runeterra per creare diversi distillati da stregoni, ed era un olio blu luminoso così prezioso che una sola fiala poteva pagare dieci volte una nave e il suo equipaggio. Ma fu durante la caccia con un nuovo capitano che Pyke scoprì le estreme conseguenze di una vita all'insegna del sangue e delle budella.\nDopo giorni di viaggio, un enorme pesce-jaull affiorò, spalancando le fauci e mostrando le sue file di sacche di zaffilite. La bestia venne agganciata con vari arpioni, e pur essendo più grande e anziana di tutte quelle viste in passato, Pyke le saltò in bocca senza esitare.\nMentre si metteva al lavoro, avvertì una profonda vibrazione dal cavernoso esofago della creatura. Un ribollire sulla superficie dell'oceano segnò l'arrivo di un intero branco di jaull, che iniziarono a spingere contro lo scafo della nave. Il capitano cedette e tagliò la fune che assicurava Pyke. L'ultima cosa che il ramponatore vide prima che le fauci si chiudessero fu l'orrore sul volto dei suoi compagni mentre il mostro lo divorava vivo.\n\nMa non fu la fine di Pyke.\nNelle profondità insondabili dell'oceano, schiacciato dalla pressione titanica e ancora intrappolato nella bocca del jaull, aprì nuovamente gli occhi. C'erano luci blu ovunque, a migliaia, che sembravano osservarlo. Echi tremolanti di qualcosa di antico e misterioso si fecero strada nel suo cervello, schiacciando la sua mente e mostrandogli visioni di tutto ciò che aveva perso, mentre gli altri si godevano la vita.\nPyke scoprì una nuova fame, quella di giustizia e vendetta. Avrebbe riempito gli abissi con i cadaveri dei suoi nemici.\n\nA Bilgewater, all'inizio, nessuno fece particolarmente caso agli omicidi. Essendo un posto così pericoloso, le sporadiche ondate di sangue non erano nulla di strano. Ma le settimane divennero mesi, e si iniziarono a notare degli elementi ricorrenti. I capitani di molte navi venivano sventrati e lasciati all'aria aperta, in attesa dell'alba. Nelle locande si parlava di un assassino sovrannaturale, tradito in mare, che stava trucidando i membri dell'equipaggio di una nave maledetta, nota come Terrore. La domanda \"Sei un capitano?\", un tempo indice di rispetto e celebrità, divenne causa d'allarme.\nPoi si passò agli stoppatori, agli ufficiali, ai mercanti, ai banchieri... a tutti quelli che erano legati al sanguinoso giro d'affari dei Moli del sangue. Tra i ricercati apparve un nuovo nome: mille kraken per il famigerato squartatore del porto insanguinato.\n\nSpinto dai ricordi contorti dell'abisso, Pyke è riuscito dove molti hanno fallito, instillando la paura nei cuori di uomini d'affari senza scrupoli, di assassini e di lupi di mare, nonostante nessuno riuscisse a trovare traccia dell'attracco a Bilgewater della misteriosa Terrore.\nUna città nota per la caccia ai mostri ha finalmente trovato un mostro che le dà la caccia. Pyke non ha nessuna intenzione di fermarsi."
    },
    "Qiyana": {
        "name": "Qiyana",
        "region": "Ixtal",
        "image_url": "https://cmsassets.rgpub.io/sanity/images/dsfx7636/universe/701238dd7451fe3f836ded843c6d869c43f24261-4000x2348.jpg?accountingTag=LoL",
        "champ_url": "https://universe.leagueoflegends.com/it_IT/champion/qiyana/",
        "lore": "Figlia minore di una famiglia al potere, Qiyana è cresciuta convinta che non avrebbe mai ereditato l'alto seggio degli Yun Tal. Governando Ixaocan, una città-stato nascosta nelle pronfondità delle giungle di Ixtal, i suoi genitori hanno allevato i figli come degni successori, insegnando loro le fiere tradizioni della loro nazione isolata. Le nove sorelle maggiori di Qiyana, più alte di lei nel diritto di successione, ricevevano buona parte delle attenzioni. Per questo, Qiyana si struggeva per trovare il suo posto nella famiglia.\nIl posto lo trovò effettivamente quando iniziò a studiare l'antica magia elementale di Ixtal. Dopo le prime lezioni, capì che aveva ricevuto in dono un talento straordinario. Pur avendo solo sette anni, aveva interiorizzato tecniche avanzate nell'arco di pochi giorni, mentre alcune delle sue sorelle faticavano ancora con le basi dopo anni di studio.\nQiyana superò le sue sorelle nelle arti elementali, una dopo l'altra, e con la sua abilità crebbe anche il suo risentimento. Perché i suoi genitori sprecavano tanto tempo dietro alle sue sorelle inferiori? Ogni volta che venivano scelte per dirigere i grandi riti che nascondono Ixtal al mondo esterno, Qiyana scattava frustrata e attaccava briga per mostrare il suo valore. Non ci volle molto perché Inessa, sorella maggiore e prima erede, divenisse il bersaglio della rabbia di Qiyana.\nInvece di disinnescare il conflitto, Inessa si stizzì per la mancanza di rispetto della sorella, più giovane di ben dodici anni. Con gli anni le loro parole si fecero sempre più dure e si tramutarono in minacce fisiche da parte di Inessa e in una sfida da parte di Qiyana. Avrebbero determinato la più forte nel rito del combattimento, davanti a tutta Ixaocan, sfidandosi per il diritto di successione. Inessa accettò la sfida per dare una lezione di umiltà alla sorella.\nAl termine dello scontro, Inessa era rimasta paralizzata a vita, mentre Qiyana non aveva riportato nemmeno un graffio.\nNon vedeva l'ora di prendere il suo posto come legittima erede, ma i suoi genitori erano furiosi per le sue azioni. Le negarono il suo premio. La tradizione imponeva che Qiyana rimanesse la decima nella linea ereditaria dell'alto seggio degli Yun Tal. Nonostante la brutta notizia, Qiyana realizzò che il duello aveva messo in mostra in tutta Ixaocan la sua abilità con gli elementi. Almeno, aveva trovato ciò che aveva a lungo desiderato: il rispetto.\nQiyana sviluppò una vera e propria dipendenza da quel rispetto. Sentiva il bisogno di venire riconosciuta per la sua abilità eccezionale. Nella sua visione, tutta Ixaocan avrebbe dovuto lottare con fierezza al suo fianco, per mettere il mondo al suo posto con il potere della magia elementale. Invece il suo popolo si nascondeva dagli esploratori e dai minatori che stavano sradicando la giungla lungo i loro confini.\nQiyana presentò il suo piano alla corte dei genitori: cacciare i minatori e riprendere le terre. I suoi rifiutarono l'idea. Il contatto con gli \"stranieri\" avrebbe generato odio, guerra e malattia, mettendo a repentaglio tutto ciò che la dinastia proteggeva da secoli. Qiyana ribolliva di rabbia e non vedeva l'ora di mostrare la sua forza al mondo. Voleva che i suoi genitori realizzassero il loro errore.\nAgendo contro la loro volontà, Qiyana assaltò la miniera, uccidendo tutti i minatori tranne uno. Quando vide i suoi occhi spalancati per la paura, Qiyana capì che avrebbe diffuso il suo messaggio. Avrebbe detto a tutti, nella sua fantomatica Pilt-over, della grande elementalista che aveva distrutto la miniera.\nTornata a Ixaocan, Qiyana si prese il merito della strage, facendo infuriare la madre e il padre. Le dissero che i mercanti piltoveriani stavano inviando altri minatori e soldati nella giungla. Non volendo rischiare che la loro figlia indisciplinata attirasse altri stranieri, a malincuore decisero di imprigionarla per il suo crimine.\nDurante l'arresto, alcuni elementalisti di corte si pronunciarono in difesa di Qiyana. Il talento elementale che aveva mostrato nella giungla non aveva precedenti, e convinsero i genitori che Qiyana sarebbe stata un aiuto prezioso per proteggere la città. Qiyana venne liberata, dopo aver giurato fedeltà agli anziani e giurato di lasciare in pace i futuri stranieri.\nCon sempre più ammiratori e sostenitori, Qiyana aveva finalmente trovato il suo vero posto nel mondo. Brandisce un potere più forte della tradizione ed è disposta a tutto per scalare la linea di successione.\nÈ la più grande elementalista della storia del mondo. È l'inevitabile sovrana di Ixaocan e futura imperatrice di tutta Ixtal."
    },
    "Quinn": {
        "name": "Quinn",
        "region": "Demacia",
        "image_url": "https://cmsassets.rgpub.io/sanity/images/dsfx7636/universe/c184e107070eb49041d26b2d681424d120abe1b6-1215x717.jpg?accountingTag=LoL",
        "champ_url": "https://universe.leagueoflegends.com/it_IT/champion/quinn/",
        "lore": "Quinn e Caleb, il suo gemello, sono nati a Uwendale, un remoto villaggio montano nella Demacia nord-orientale. Era un fiorente villaggio di cacciatori e contadini, protetto da ranger che tenevano alla larga le creature pericolose che scendevano dai picchi più alti.\nQuando i gemelli erano ancora piccoli, re Jarvan III visitò Uwendale in occasione di un giro del suo regno. Quinn e Caleb rimasero colpiti dallo sfarzo dei cavalieri della sua scorta e dalle loro armature splendenti. Il padre, l'armaiolo del villaggio, li vide giocare a difendere coraggiosamente la loro terra e costruì loro delle semplici armi giocattolo.\nCrescendo, passarono sempre più tempo all'aria aperta con la madre, una guardiana tra i ranger del luogo. Fu lei a insegnare loro come seguire le tracce degli animali nella foresta, come sopravvivere nella natura e soprattutto come combattere. Quinn e Caleb divennero una squadra formidabile: lei aveva occhio per i sentieri, lui era abile nell'attirare le prede, lei aveva una mira sopraffina con l'arco, lui era letale con la lancia.\nUn giorno, però, una spedizione finì in tragedia.\nQuinn e Caleb, ormai ranger per Uwendale, vennero assoldati per accompagnare un gruppo di nobili della capitale in una caccia a uno zannivoro, un predatore noto per la sua pelle dura, per le lunghe corna e il temperamento feroce. Ma non riuscirono a uccidere subito la creatura e la bestia ferita si rivoltò contro di loro. I gemelli intervennero prontamente. Caleb accecò uno degli occhi del mostro con la lancia e Quinn lo fece fuggire a suon di frecce... ma non prima che le sue corna straziassero il corpo di Caleb.\nIl capo del gruppo, lord Barrett Buvelle, aiutò Quinn a seppellire il fratello vicino a dove era morto. Fu evidente a tutti come quella morte l'avesse spezzata.\nNon riuscendo a superare il lutto, tornava sempre alla sua lapide e perdeva sempre più la gioia di essere una ranger. Iniziò a perdere colpi e a commettere errori: non vedeva tracce evidenti e la sua mira vacillava.\nQualche mese dopo, lady Lestara Buvelle visitò la famiglia di Quinn. La nobile era grata a Quinn per aver salvato la vita del marito e chiese cosa potesse fare per ripagarli. A Quinn non veniva in mente nulla. Ringraziò lady Buvelle e rifiutò cortesemente l'offerta.\nA un anno dalla morte di Caleb, Quinn tornò alla sua tomba, come spesso faceva. Persa nel suo dolore, non sentì lo zannivoro che si avvicinava. Aveva un occhio solo: era la stessa belva che aveva ucciso suo fratello.\nIl mostro partì alla carica. Quinn scoccò freccia dopo freccia, ma inutilmente, e capì di essere spacciata. In quel momento arrivò una maestosa aquila azzurrite, una specie che si credeva da tempo estinta. Gli artigli e il becco del rapace scavarono solchi nel muso dello zannivoro, che però resistette e gli lacerò un'ala con un corno.\nMentre il mostro partiva nuovamente alla carica, Quinn scoccò l'ultima freccia. Questa volta non sbagliò e lo centrò alla gola, abbattendolo in un istante.\nL'aquila era ferita e Quinn le si avvicinò con cautela: si trattava di uccelli noti per la loro indomabile ferocia da cacciatori. Invece vide nei suoi occhi una profonda affinità. Quinn gli fasciò l'ala e tornò a Uwendale con lui. Lo chiamò Valor e tra i due nacque un'amicizia che riaccese il fuoco nel cuore di Quinn. Tornò a desiderare di servire Demacia in battaglia, come una cavaliera.\nSua madre le ricordò che avrebbe avuto bisogno di un sostegno economico che andava ben oltre le misere possibilità della sua famiglia. Il padre le consigliò di andare nella capitale a cercare lady Buvelle, che si era già offerta di ricompensarla per il servizio prestato alla sua nobile famiglia.\nCon il suo aiuto, Quinn creò un'arma degna di un cavaliere, una raffinata balestra a ripetizione, capace di sparare più dardi con una singola pressione del grilletto. Quinn e Valor partirono insieme per la Grande Città.\nLestara Buvelle fu lieta di fare da garante a Quinn e si recò di persona dall'alto maresciallo Tianna Crownguard per perorare la sua causa. Nell'arco di una settimana Quinn prestò giuramento come ranger-cavaliera di Demacia.\nOra, dopo aver dato lustro ai ranger di Uwendale, preferisce rimanere nell'entroterra, senza mai rinchiudersi troppo a lungo tra le mura delle città. Quinn non fa quasi mai valere il suo rango con i ranger che rispondono ai suoi ordini. Preferisce concentrarsi sulle loro abilità specializzate e sull'esperienza sul campo, in netto contrasto con la rigida gerarchia del resto dell'esercito.\nQuinn e Valor si sono avventurati lontano da Demacia per servirla, arrivando persino a viaggiare nel gelido Freljord o in territorio noxiano. Con ogni missione, il loro legame ha reso più sicuri i confini del regno, preservandoli per le generazioni future."
    },
    "Rakan": {
        "name": "Rakan",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/f5202263b1685fbaaa6aab44868ac08b53bb786b-2181x844.jpg?accountingTag=LoL",
        "champ_url": "https://universe.leagueoflegends.com/it_IT/champion/rakan/",
        "lore": "Un tempo, i vastaya della tribù Lhotlan vivevano agli antichi confini delle foreste più interne di Ionia, sull'isola orientale di Qaelin. Era un luogo dove la magia permeava l'aria e il tempo aveva poca importanza. Per quelle mistiche creature, le terre dei mortali erano solo un deserto inospitale, virtualmente privo di magia... Un deserto che nei secoli si espanse fino a lambire i territori dei vastaya.\nRakan nacque in una tribù in declino, ma non abbandonò mai la speranza.\nAssieme ai suoi fratelli, fu costretto a guardare gli insediamenti umani crescere sempre di più, sfruttando la magia pura e caotica di Ionia per la propria protezione. Molte tribù inviarono emissari per negoziare con loro, siglando accordi per difendere la mistica energia necessaria ai vastaya per sopravvivere. Tuttavia, ognuna di quelle promesse veniva puntualmente infranta.\nDisillusa e demoralizzata, la maggioranza dei vastaya si isolò ancora di più, aggrappandosi a quel poco di terra che era riuscito a conservare. Il giovane Rakan invece proponeva una soluzione diversa. Il danzatore guerriero era convinto che fosse possibile convincere i mortali a lasciare fluire liberamente la magia selvaggia facendo loro capire la sua bellezza, e si fece carico di questo compito. A causa di queste sue idee fu bollato come mu'takl, ovvero amico degli umani, e guardato con sospetto.\nRakan lasciò i Lhotlan per portare il canto della sua gente in tutta Ionia. Divenne un furfante intrattenitore, benvenuto alle feste di ogni taverna o villaggio ma, col passare degli anni, si rese conto che per i mortali non era altro che quello: un saltimbanco. Ballava e cantava con tutta l'anima, ammaliando le folle, ma tutto questo era considerato solo un passatempo per ubriaconi.\nRakan diventò sempre più irrequieto. Sentiva di aver perso ogni scopo nella vita... finché non incontrò per caso Xayah alla festa del raccolto di Vlonqo.\nVedendola tra il pubblico, Rakan eseguì una delle sue vecchie canzoni, incantando l'intera città con il suo scintillante piumaggio. Anche se in passato aveva sedotto tante donne umane o vastaya, questo corvo viola sembrava immune al suo fascino, ma non disinteressata.\nCome poteva averlo visto senza sentire il bisogno di seguirlo? Era un enigma a cui era difficile rispondere.\nIntrigato, il danzatore guerriero si avvicinò a Xayah e le chiese notizie sulla sua tribù. Quando lei gli rivelò che i Lhotlan avevano perduto tutte le loro terre, Rakan ruggì di rabbia. Questo sembrò impressionare Xayah, che lo tranquillizzò dicendogli che c'era ancora speranza: la ragazza faceva parte di qualcosa di grosso, una specie di organizzazione ribelle determinata a riconquistare ciò che gli umani avevano strappato non solo ai Lhotlan, ma a tutte le tribù vastaya.\nRakan rimase scioccato. Gli si era presentata un'altra possibilità di fare qualcosa per la sua gente, dedicando la sua vita a quella causa. Implorò Xayah di permettergli di accompagnarla, e lei accettò a patto che si rendesse utile.\nIn breve tempo Xayah si rese conto che le movenze di Rakan erano spettacolari tanto sul palcoscenico quanto in battaglia. Si definiva il più grande danzatore guerriero della storia di Lhotlan, e non sembrava affatto una semplice spacconata. I suoi ingressi trionfali e le sue mirabolanti acrobazie distraevano e confondevano i nemici, che cadevano poi sotto i colpi delle mortali piume di Xayah. Lottavano l'uno al fianco dell'altra in perfetta armonia anche nelle situazioni più pericolose.\nDurante i loro viaggi, Rakan rimase affascinato dal modo in cui Xayah interagiva con il mondo. Sembrava sempre preparata, distaccata e concentrata, mentre lui era distratto, affabile e frivolo. Anche se spesso Rakan dimenticava i particolari dei suoi piani meticolosi, si faceva perdonare grazie alla sua capacità di comprendere le emozioni altrui, usando carisma e intuito come mezzi di persuasione. I due vastaya erano profondamente diversi eppure si completavano a vicenda, e questo permise loro di compiere imprese straordinarie.\nPresto Rakan capì di non poter immaginare una vita senza Xayah, ed era chiaro che per lei valesse lo stesso. La coppia si giurò fedeltà eterna nel bel mezzo di una rissa in una taverna malfamata.\nCiononostante, non andavano d'accordo su ogni cosa. Se Xayah viveva di assoluti e riteneva ogni umano un nemico, Rakan era più compassionevole e pensava che alcuni di loro potessero essere salvati. Nonostante questa differenza, lui sapeva bene che il loro reciproco amore era in grado di sopportare qualsiasi tempesta li attendesse.\nGrazie a Xayah, Rakan ha ritrovato uno scopo nella vita. Ispirato dalla grinta della sua partner ha deciso di sposarne la causa, e ora combattono insieme per restituire le Terre Antiche ai vastaya."
    },
    "Rammus": {
        "name": "Rammus",
        "region": "Shurima",
        "image_url": "https://cmsassets.rgpub.io/sanity/images/dsfx7636/universe/60bbb4069192b33c83dafa45c6c3fa97e03f9903-1215x717.jpg?accountingTag=LoL",
        "champ_url": "https://universe.leagueoflegends.com/it_IT/champion/rammus/",
        "lore": "Per molti è un idolo, per qualcuno un abominio, ma per tutti è un mistero: Rammus è un essere incredibilmente enigmatico. Protetto da una corazza spinata, Rammus genera dubbi e teorie sulla sua origine ovunque vada: alcuni lo ritengono un semidio, altri un oracolo sacro, altri ancora una semplice bestia trasformata dalla magia. Qualunque sia la verità, Rammus continua a procedere lungo il deserto senza fermarsi davanti a nulla.\nAlcuni ritengono che Rammus sia un essere Asceso, un'antica divinità in mezzo agli uomini che si precipita in soccorso di Shurima sotto forma di guardiano corazzato. Secondo le credenze popolari, è un messaggero del cambiamento, che compare quando la terra è sul punto di subire una grande metamorfosi del potere. Altri lo immaginano come l'ultimo di una specie in via di estinzione che vagava per la terra prima che la Guerre delle rune separasse il deserto con un irrefrenabile potere magico.\nCon tutte le voci che girano circa lo straordinario potere, la magia e i misteri intorno alla sua natura, Rammus obbliga diversi shurimani a ricercare la sua saggezza. Veggenti, sacerdoti e folli affermano tutti di conoscere la vera dimora di Rammus, ma l'arma-dillo è sempre stato vago a riguardo. Nonostante questo, la prova della sua esistenza precede il ricordo delle creature viventi, grazie ai mosaici logori sulle pareti più antiche di Shurima raffiguranti la sua immagine. Il suo ritratto impreziosisce i colossali monumenti in pietra costruiti nei primi giorni dell'Ascensione, per questo molti credono sia una specie di semidio immortale. I più scettici mirano a una spiegazione più elementare, ovvero che Rammus sia semplicemente una creatura come tante nel suo genere.\nSi dice che apparisse solo ai pellegrini meritevoli bisognosi del suo aiuto, e questi fortunati vivevano straordinari momenti cruciali. Dopo che l'arma-dillo salvò la vita all'erede di un vasto impero da un terribile incendio, l'uomo rinunciò alla sua posizione e decise di diventare un allevatore di capre. Un anziano muratore trasse ispirazione da una profonda, seppur breve, conversazione con Rammus, e costruì un enorme mercato che in seguito divenne il punto centrale di Nashramae.\nSapendo Rammus potesse essere una guida verso un sentiero illuminato, i devoti fedeli eseguivano complicati riti per attirare i favori della loro divinità. I discepoli del culto devoti a Rammus dimostravano la loro incrollabile fede in una cerimonia che si svolgeva annualmente, durante la quale lo imitavano rotolando in gruppo lungo la città. Ogni anno, migliaia di shurimani si addentrano negli angoli più angusti e desolati del deserto alla ricerca di Rammus il quale, secondo diverse leggende, una volta trovato, risponderà a una sola domanda fatta da uno che reputa meritevole. Conoscendo il suo entusiasmo verso i doni del deserto, i pellegrini si muniscono di beni con l'intento di attirare la sua benedizione, caricando i loro muli di contenitori pieni di dolcissimo latte di capra, casse di colonie di formiche sigillate con della cera e barattoli di miele. Molti non fanno più ritorno, e pochi continuano a tramandare storie di questo semidio, anche se i viaggiatori dicono che al risveglio trovano i loro pacchi misteriosamente svuotati di tutti viveri.\nChe si tratti di un profeta saggio, una divinità Ascesa o una potente bestia, Rammus è noto per la sua incredibile resistenza. È entrato nell'impenetrabile Fortezza di Siram, un'imponente roccaforte progettata da un folle stregone. Si diceva che al suo interno ci fossero immense creature magiche, terribili bestie mutate oltre ogni comprensione, corridoi in fiamme e tunnel oscuri sorvegliati da demoni delle ombre. In meno di un'ora, l'enorme fortezza crollò, e Rammus fu avvistato mentre rotolava via. Nessuno conosce il motivo per cui fosse entrato in quel luogo oscuro, né quali misteri avesse scoperto all'interno di quelle mura di basalto. Nell'anno della grande inondazione, attraversò il grande lago di Imalli in soli due giorni, scavando in profondità per distruggere un esteso formicaio e ucciderne la regina, i cui figli avevano devastato la vicina campagna.\nA volte agisce come un eroe magnanimo. Quando i guerrieri invasori di Noxus attaccarono una colonia a nord di Shurima, le diverse tribù si raggrupparono per difendere il territorio ai piedi del Tempio dell'Asceso. Gli invasori erano superiori in termini di numero e abilità, e lo scontro era praticamente perso quando Rammus si buttò nella mischia. Entrambe le parti rimasero sbigottite nel vedere la sfuggente creatura, tanto che smisero di combattere e restarono a guardarla mentre rotolava in mezzo a loro. Mentre Rammus attraversava l'imponente tempio, le fondamenta iniziarono a vibrare e gli enormi blocchi di pietra crollarono sull'esercito di invasori, schiacciando molti dei suoi guerrieri. In inferiorità numerica, l'esercito si ritirò con le urla esultanti degli shurimani. Mentre in molti confermano che Rammus abbia salvato la città per amore di Shurima, altri sostengono che stesse semplicemente difendendo il territorio in cui crescevano i suoi fiori di cactus preferiti. Ce n'era uno, però, un membro della tribù, il qualche sosteneva che Rammus stesse semplicemente rotolando nel sonno senza alcuna intenzione di abbattere un tempio.\nIndipendentemente da dove stia la verità, le storie su Rammus sono preziose per la gente di Shurima. Ogni bambino di Shurima conosce una dozzina di teorie circa le sue origini, la metà delle quali probabilmente viene inventata al momento. I racconti sull'arma-dillo sono aumentati con l'ascesa dell'antica Shurima, proprio come è avvenuto prima della sua caduta, lasciando il passo alla convinzione che la sua presenza sia messaggera di epoche buie.\nMa, come può un'anima così magnanima ed epicurea essere portatrice di un'era di distruzione?"
    },
    "Rek'sai": {
        "name": "Rek'sai",
        "region": "Il vuoto",
        "image_url": "https://cmsassets.rgpub.io/sanity/images/dsfx7636/universe/298275b2e868fb0bd93d04484e8ae523484e63ec-1215x717.jpg?accountingTag=LoL",
        "champ_url": "https://universe.leagueoflegends.com/it_IT/champion/reksai/",
        "lore": "Rek'Sai è l'esemplare più grande e feroce della sua specie. È una spietata predatrice che scava sottoterra per divorare le sue prede. La sua fame insaziabile ha ridotto in rovina intere regioni dell'antico impero di Shurima. Mercanti, viaggiatori e carovane allungavano i tragitti di centinaia di chilometri, per evitare i suoi territori, mentre i banditi più astuti li sfruttavano per avere la meglio sulle loro ignare vittime. Se Rek'Sai ti individua il tuo destino è segnato. Non c'è via di scampo: Rek'Sai è la morte che colpisce da sotto la sabbia."
    },
    "Rell": {
        "name": "Rell",
        "region": "Noxus",
        "image_url": "https://cmsassets.rgpub.io/sanity/images/dsfx7636/universe/b7f15606fa7d091ba540cadd2b8f2c168ea740b9-1919x1038.jpg?accountingTag=LoL",
        "champ_url": "https://universe.leagueoflegends.com/it_IT/champion/rell/",
        "lore": "Noxus è tappezzata di manifesti che mettono in guardia contro una pericolosa criminale armata di una grossa lancia spuntata e in sella a una creatura magica, la cui semplice esistenza minaccia la sicurezza e la tranquillità dell'intera nazione. Persino tra i ranghi dell'ardita Legione trifariana c'è chi teme di ricevere l'ordine di trovarla, andando incontro a morte certa.\nChi potrebbe aver causato una distruzione tanto atroce e incontrollata?\nSarebbe semplice dire che si tratta di una ragazzina di sedici anni.\nL’intera verità è complessa e imperdonabile.\nRell era nata con un dono speciale, ed era destinata a soffrirne. Figlia di un soldato noxiano ed erede di una nobile casata decaduta, non amava crescere tra i fasti e il lusso che accomunavano i bambini della bassa aristocrazia. Ciononostante, i genitori avevano tutte le intenzioni di trasformarla in una donna in grado di far breccia nel denso panorama politico noxiano. Come ripeteva in continuazione la madre di Rell, \"il sacrificio è la misura dell'eccellenza\".\nNegli anni l'infelicità di Rell non fece che aumentare, risvegliando in lei un potere come non se ne vedevano da secoli: la straordinaria capacità di manipolare il metallo. I suoi genitori pensarono di sfruttare immediatamente quell'abilità (per il bene di Rell, ovviamente!) e tentarono di farla diventare apprendista di numerosi maghi in vista che l'avrebbero potuta introdurre a una carriera nell'élite politica o militare, ma non ebbero successo.\nTuttavia, qualcun altro notò le doti magiche della fanciulla. Una donna dalla pelle pallida, vedendo in Rell un'arma che avrebbe potuto un giorno abbattere il nemico più antico e odiato di Noxus, fece visita alla famiglia proponendo loro un patto sinistro. Ben presto Rell divenne l'allieva più importante di un'accademia molto speciale, lontana dalla capitale e nascosta agli sguardi indiscreti del concilio, e nonostante si facessero vedere ben poco alla scuola, suo padre e sua madre sembravano quanto mai fieri, o almeno speranzosi, del suo avvenire.\nPer un momento Rell pensò che forse, dopotutto, era davvero amata.\nFu allora che iniziò il vero orrore.\nA soli otto anni Rell fu costretta a combattere contro un altro studente, e in seguito le fu dolorosamente inciso sul braccio una sorta di sigillo magico in grado di amplificare i suoi poteri per renderla ancora più letale. Doveva essere un semplice allenamento, ma Rell non vide mai più quel ragazzo. Anzi, non vide mai più nessuno dei suoi avversari.\nLa fanciulla diventava ogni giorno più forte, affinando i suoi poteri grazie all'addestramento marziale. Presto il suo corpo fu coperto di sigilli che incrementavano la sua magia a livelli spropositati. Con il tempo scoprì di poter strappare dal terreno intere vene di minerali, plasmare le mura trasformandole in armi mortali, e surriscaldare le armature dei nemici fino a farle sciogliere, uccidendoli. Tuttavia, i suoi istruttori non erano ancora soddisfatti: volevano farne il soldato più potente che l'impero avesse mai visto.\nIl giorno del suo sedicesimo compleanno, dopo un duello particolarmente cruento, decise di averne abbastanza. Spingendo via i suoi insegnanti, Rell superò le guardie e strappò via le pesanti porte di un'ala proibita dell'accademia, scoprendo la terribile natura di quella scuola: ognuno degli avversari che aveva sconfitto era stato Annullato. Il loro potere magico era stato estratto con la forza e posto all'interno dei sigilli che coprivano il corpo di Rell, mentre i loro corpi erano diventati involucri vuoti, privi di emozioni e ricordi. Questo era il prezzo del suo potere... che non avrebbe mai potuto restituire.\nLa cosa peggiore fu scoprire che a supervisionare quell'orribile procedura c'era la sua stessa madre. Tutto questo era stato fatto solo per il bene di Rell, aveva detto. In fondo... il sacrificio è la misura dell'eccellenza.\nRell fu accecata dall'ira.\nI pochi accademici sopravvissuti alla sua fuga raccontano che la terra si aprì divenendo un vortice di acuminate schegge di metallo. L'edificio stesso, contorcendosi e strappandosi, formò un'impenetrabile armatura nera sul corpo di Rell mentre la ragazza faceva scempio di chiunque osasse ostacolarla, schiacciando decine di soldati esperti con una lancia pesante quanto una montagna. Sfrecciò fuori dal cancello principale in groppa a un destriero fatto di metallo e liberando più studenti possibile, costringendo la Rosa a recuperare in fretta e furia gli annullati cercando di cancellare ogni traccia delle proprie attività.\nMa ormai era troppo tardi. Molto presto i membri sopravvissuti dell'accademia iniziarono a morire sotto gli occhi di tutti, e l’esistenza degli annullati non poté più esser tenuta segreta.\nOra Rell è una minaccia per Noxus, ma non nel modo in cui è rappresentata sui suoi avvisi di taglia. Proclamatasi protettrice dei deboli, carica di furia incontrollabile e diffidente nei confronti di chiunque, lotta senza pietà contro un governo che ha avallato anni di sofferenze e abusi. L'impero non era direttamente responsabile, certo, ma pur sapendo aveva finto di non vedere.\nIn sella al suo destriero metallico, ora Rell non ha più alcuno scopo se non la completa distruzione di Noxus e la salvezza dei bambini che, come lei, erano sopravvissuti all'accademia della Rosa nera.\nE non esiste nulla al mondo in grado di fermarla."
    },
    "Renata glasc": {
        "name": "Renata glasc",
        "region": "Zaun",
        "image_url": "https://cmsassets.rgpub.io/sanity/images/dsfx7636/universe/74f48d016cce3f38f35d3c165ac2847c22a643ef-1920x1080.jpg?accountingTag=LoL",
        "champ_url": "https://universe.leagueoflegends.com/it_IT/champion/renataglasc/",
        "lore": "La vita non è sempre stata buona, con Renata Glasc.\nI suoi genitori erano due geniali alchimisti, specializzati nella ricerca delle arti curative. Dedicavano la vita al lavoro e alla comunità di Zaun, curando chiunque ne avesse bisogno... inclusi i pazienti che non potevano permettersi le loro tariffe. Renata era abituata ad andare a letto con i morsi della fame, indispettita dall'ideologia dei suoi genitori, ma al tempo stesso impotente. Sognava le navi che attraversavano il canale dei Cancelli del Sole, immaginandosi al timone, pronta a indirizzare la sua vita verso una nuova direzione, quella delle ricchezze del mondo.\nQuando fu abbastanza grande da partecipare all'attività di famiglia, si rivelò poco portata per l'alchimia. In compenso, aveva grandi idee su come aumentare i profitti. Con la sua prima presentazione commerciale, convinse i suoi genitori che non era necessario chiedere più di quanto la gente potesse permettersi, a patto di visitare anche gli zauniti più facoltosi. I pazienti abituali tessevano le lodi della famiglia Glasc con i loro superiori, facendo la migliore delle pubblicità. In questo modo, il lavoro caritatevole veniva ripagato dalle tariffe per ricchi stabilite da Renata.\nInvece di vivere con più agio, però, i Glasc decisero di spendere il denaro nello sviluppo di una sofisticata formula chemtech con l'obiettivo di allungare la vita dei pazienti più malati. Nonostante le loro ricerche, la formula finiva sempre con l'avere effetti collaterali. A volte rendeva i pazienti particolarmente influenzabili, oppure molto aggressivi, quindi continuavano a lavorare nella speranza di migliorarla. Solo Renata, piena di rancore per ciò che i suoi genitori avevano scelto di fare con il denaro, si chiedeva se la formula potesse già essere utile così com'era.\nSu a Piltover, tra i leader dei clan d'élite che si arricchivano sfruttando le mancanze del sistema medico di Zaun, si iniziò a parlare della ricerca della famiglia Glasc. Non volevano che qualcuno rovinasse i loro affari, quindi assoldarono qualche agente per \"eliminare il problema\". Renata si svegliò con le urla dei genitori in una casa già in fiamme. Perse un braccio nel tentativo di salvarli, fallendo.\nA Renata rimasero solo il suo cognome e gli appunti sulla ricerca sopravvissuti all'incendio. Giurò a se stessa che non avrebbe fatto lo stesso errore dei genitori, che avevano vissuto l'ingrata vita degli altruisti. Decise di investire la sua misera eredità in qualcosa di più grande, che le avrebbe dato tutto ciò che non aveva mai avuto: soldi, potere e controllo. Un impero.\nNegli anni successivi divenne la mente di varie piccole imprese e iniziò a tessere rapporti con i personaggi più loschi e influenti della città. Dava lavoro alla gente, prestava soldi e offriva medicine per i figli malati, ma mai gratuitamente. A chi non poteva pagare in contanti, chiedeva la lealtà.\nRenata capì rapidamente che il genio era la merce più rara e preziosa, a Zaun, e architettò un piano per investire nei giovani bisognosi, ma con un grande talento per l'innovazione. Offriva uno spazio per lavorare e garantiva la stabilità delle loro famiglie, in cambio del loro lavoro, vita natural durante. I più poveri non potevano permettersi di dirle di no. Renata si trovò ad avere a disposizione progetti innovativi e innumerevoli usi per la formula chemtech che aveva ereditato dai suoi genitori. I profitti erano alle stelle. Fondò la Glasc Industrie e acquistò quella che sarebbe stata la prima di decine di fabbriche di prodotti chemtech di prima qualità.\nLa Glasc Industrie si espanse rapidamente in tutta Zaun, aprendo attività di ogni tipo (dalle miniere alle raffinerie, passando per le sale da ballo), attirando le antipatie di alcuni baroni, che videro intaccati i loro monopoli. Renata, in qualche modo, li convinceva tutti a mettersi in affari con lei, uno dopo l'altro. Fu così che Renata divenne una baronessa chimica a tutti gli effetti. Nessuno osava ostacolarla, sapendo che farlo avrebbe messo a rischio anche i suoi stessi guadagni. Mentre la Glasc Industrie andava a gonfie vele, Renata rimaneva nell'ombra, in attesa del momento giusto per fare la sua prossima mossa.\nIl momento venne dopo un incidente chimico che diffuse gas velenosi nelle strade di Zaun e mise in ginocchio la città. Tra le tossiche nuvole grigie che aleggiavano ovunque, la Glasc Industrie iniziò a offrire respiratori e filtri a tutti i cittadini... gratuitamente. Ora tutti, a Zaun, conoscevano Renata Glasc e la sua generosità. Si era guadagnata la fedeltà di Zaun.\nAnche a Piltover giunse voce della sua generosità. Per la prima volta, i negozianti guardavano con interesse gli eleganti prodotti chemtech di Renata e li mettevano in bella vista sui loro scaffali.\nOgni piltovino alla moda non poteva non avere un prodotto della Glasc Industrie, e i più ricchi facevano a gara per sedersi accanto a Renata alle serate di gala o al teatro dell'opera. Il piano di Renata, però, non era diventare una baronessa di Zaun, né essere la cocca dei ricchi di Piltover.\nLei voleva la vera fonte del potere finanziario di Piltover, i Cancelli del Sole che tanto sognava da bambina. Chi controlla i Cancelli del Sole, controlla il flusso del commercio, e chi controlla il commercio, controlla il mondo. Dentro ogni prodotto Glasc comprato a Piltover o regalato a Zaun c'è una piccola quantità della formula chemtech dei suoi genitori, con tanto di effetti collaterali, pronta ad attivarsi a un suo ordine. È solo una questione di tempo, prima che tutti lavorino per Renata Glasc."
    },
    "Renekton": {
        "name": "Renekton",
        "region": "Shurima",
        "image_url": "https://cmsassets.rgpub.io/sanity/images/dsfx7636/universe/631c08061ddf52c0b6986407c28011b4e93e5397-1215x717.jpg?accountingTag=LoL",
        "champ_url": "https://universe.leagueoflegends.com/it_IT/champion/renekton/",
        "lore": "Renekton è nato per combattere. Sin da quando era piccolo aveva dimostrato di non avere paura di nulla, scontrandosi quotidianamente con bambini molto più grandi. Spesso questi scontri erano alimentati dall'orgoglio. Renekton non si tirava indietro, né lasciava correre alcun tipo di insulto. Suo fratello maggiore, Nasus, disapprovava le sue baruffe da strada, ma Renekton le adorava.\nNasus finì per unirsi al prestigioso Ordine del Sole, mentre Renekton iniziò a fare più sul serio con le sue risse. Temendo che la natura violenta del fratello lo avrebbe portato a una morte prematura o alla prigione, Nasus lo aiutò ad arruolarsi nell'armata di Shurima. Ufficialmente Renekton era troppo giovane, ma Nasus fece in modo che qualcuno chiudesse un occhio.\nLa disciplina della vita militare si rivelò una benedizione. Renekton si fece valere in molte guerre di conquista per espandere l'impero. La sua ferocia e la sua forza erano più evidenti che mai, ma furono l'onore e il coraggio a renderlo famoso. Nasus, ormai un decorato generale e stratega, diceva sempre che lui progettava le grandi battaglie, ma che era Renekton a vincerle.\nNon a caso, dopo aver salvato la città isolata di Zuretta, Renekton fu nominato capitano dall'imperatore in persona, che gli diede il titolo di Guardiano di Shurima. Pur trovandosi in schiacciante inferiorità numerica, affrontò il nemico con il suo sparuto gruppo di soldati, lottando sui remoti passi rocciosi del sud e guadagnando abbastanza tempo da far evacuare la città. Nessuno si aspettava che Renekton sopravvivesse alla battaglia, né tantomeno che la vincesse... ma resistette abbastanza a lungo per fare arrivare i rinforzi di Nasus, che respinse gli invasori.\nIn decenni di servizio, Renekton si fece una reputazione pari quasi a quella degli dei-guerrieri dell'Ordine degli Ascesi. La sua presenza in battaglia ispirava i soldati al suo fianco e incuteva terrore nei nemici. Quando gli giunse voce che suo fratello era prossimo alla morte, era un veterano di mezza età, decorato da innumerevoli cicatrici.\nCorse alla capitale e trovò Nasus ridotto a un'ombra di se stesso, vittima di una malattia debilitante. Era un male incurabile.\nNessuno, se non altro, metteva in dubbio la grandezza del generale. Nasus non si era distinto solo per l'astuzia militare; aveva curato le grandi biblioteche dell'impero, raccogliendo e traducendo molte delle più grande opere dell'antichità. Un uomo simile non poteva morire e per questo venne reputato degno dell'Ascensione.\nTutta la città si radunò per ammirare il rituale, ma Nasus non aveva più nemmeno le forze per salire sull'altare, al cospetto del Disco solare. Renekton, con atto di sacrificio, prese in braccio il fratello e salì gli ultimi scalini, aspettandosi di venire annientato. Era solo un guerriero, del resto, e sapeva che Shurima avrebbe avuto bisogno di Nasus negli anni a venire.\nEppure, Renekton non venne distrutto. Quando l'accecante luce del Disco solare si ritirò, entrambi i fratelli si alzarono e ben due dei-guerrieri si mostrarono alla folla: Nasus, con un magro corpo dalla testa di sciacallo, e Renekton, un enorme rettile. Lo sciacallo era spesso considerato tra le bestie più intelligenti e astute, mentre l'intrepida aggressività del coccodrillo raffigurava Renekton alla perfezione.\nRenekton era già un eroe formidabile, ma ora aveva un potere che andava oltre la comprensione umana. Condusse i soldati di Shurima verso numerose vittorie sanguinose, senza dare né ricevere pietà. Le leggende andavano oltre i confini dell'impero e furono proprio i suoi nemici a dargli il nome di macellaio delle dune, un appellativo che accolse con gioia.\nMa c'erano alcuni, tra cui Nasus, che temevano che una parte dell'umanità di Renekton fosse andata perduta nella sua trasformazione. Sembrava più crudele e sempre più felice di versare sangue. C'erano anche voci su alcune atrocità sui campi di battaglia. Nonostante ciò, rimaneva un fervente difensore di Shurima, un fedele servitore degli imperatori, anche durante la ribellione di Icathia e la terribile guerra che ne conseguì.\nQualche anno dopo fu deciso che il giovane imperatore Azir si sarebbe unito all'Ordine degli Ascesi, diventando il sovrano immortale che il suo popolo meritava.\nI risultati furono catastrofici.\nRenekton e Nasus erano a più di un giorno di viaggio dalla capitale quando si consumò la tragedia. Quando arrivarono a Shurima, trovarono la gloriosa città in rovina. Il Disco solare stava crollando, privato di tutto il suo potere. Al centro del massacro trovarono Xerath, il magus traditore dell'imperatore, ormai divenuto un essere malefico di pura energia.\nI due fratelli lottarono strenuamente ma, sapendo che non potevano distruggere Xerath, Renekton lo trascinò nella Tomba degli Imperatori, sotto la città, per poi chiedere al fratello di essere sigillato al suo interno. Sapendo che era l'unico modo per fermare Xerath, seppure a malincuore, Nasus obbedì.\nXerath e Renekton continuarono a combattere. Per secoli senza fine si diedero la caccia nelle profondità senza luce, mentre la civiltà di Shurima, un tempo così grande, si sgretolava nel mondo esterno. Xerath iniziò a provocare il suo avversario, sussurrando parole venefiche nelle orecchie di Renekton, che con gli anni iniziò a credere alle menzogne. Si convinse che Nasus, invidioso dei suoi successi, avesse colto al volo l'occasione di liberarsi di lui, per godersi l'immortalità da solo.\nPezzo dopo pezzo, la sanità mentale di Renekton iniziò vacillare. Xerath diede il colpo finale, distorcendo la sua percezione e portandolo a non saper discernere la realtà dalla finzione. Quando la Tomba degli Imperatori fu aperta da degli avidi razziatori mortali, Renekton ruggì e corse nel deserto, cercando di fiutare l'odore del fratello.\nMa Shurima era cambiata molto, in sua assenza. L'Ordine degli Ascesi non esisteva più e il popolo era sparpagliato e senza una guida. Anche se non gli importa di queste piccole questioni umane, Renekton ha attirato dei seguaci tra i più feroci e sanguinari predoni del deserto... anche se lui tende a non distinguere gli amici dai nemici, nelle sue frequenti scorribande omicide.\nCi sono momenti in cui ricorda il fiero e onorevole eroe del passato, ma Renekton è ormai una bestia folle alimentata dall'odio e guidata dalla sete di sangue e di vendetta."
    },
    "Rengar": {
        "name": "Rengar",
        "region": "Ixtal",
        "image_url": "https://cmsassets.rgpub.io/sanity/images/dsfx7636/universe/9eca7c212374e6363e336ac7323862c6e5427943-1215x717.jpg?accountingTag=LoL",
        "champ_url": "https://universe.leagueoflegends.com/it_IT/champion/rengar/",
        "lore": ""
    },
    "Riven": {
        "name": "Riven",
        "region": "Noxus",
        "image_url": "https://cmsassets.rgpub.io/sanity/images/dsfx7636/universe/26bb1d87fa015cef986d05249f533426383e7198-1215x717.jpg?accountingTag=LoL",
        "champ_url": "https://universe.leagueoflegends.com/it_IT/champion/riven/",
        "lore": "Noxus, essendo fondata sulla guerra perenne, non ha mai avuto carenza di orfani. Riven perse il padre in una battaglia senza nome e la madre durante il parto, per poi crescere in una fattoria dell'impero nelle zone rocciose di Trevale.\nI bambini sopravvivevano grazie alla forza fisica e a una volontà inflessibile, lavorando quella terra ingrata, ma Riven non si accontentava di un tozzo di pane. Vedeva i soldati delle truppe regionali in visita alle fattorie, anno dopo anno, e in loro scorgeva l'occasione di condurre la vita che desiderava. Quando finalmente giurò fedeltà all'impero, capì che Noxus l'avrebbe accettata come la figlia che sognava di essere.\nRiven era una soldatessa nata. Nonostante la giovane età, grazie alla fatica nei campi imparò subito a brandire una spada più alta di lei. Erano le battaglie a forgiare la sua nuova famiglia e Riven percepiva un legame inscindibile con i suoi fratelli e sorelle nelle armi.\nLa sua dedizione all'impero era tale che Boram Darkwill in persona le conferì una lama runica di metallo scuro, incantata da una pallida stregona della sua corte. L'arma era più pesante di un grande scudo, ed era altrettanto larga: un'arma perfetta per il suo stile di combattimento.\nPoco dopo, le truppe partirono per Ionia per l'invasione a lungo progettata.\nLa guerra si trascinava ed era sempre più chiaro che Ionia non si sarebbe piegata. L'unità di Riven venne assegnata alla scorta di un altro battaglione che si faceva strada nella provincia di Navori. Il capo del battaglione, Emystan, aveva assunto un alchimista zaunita che non vedeva l'ora di provare una nuova arma. Per decine di campagne Riven sarebbe stata pronta a dare la vita per Noxus, ma ora aveva notato qualcosa di strano negli altri soldati. Qualcosa che la metteva molto a disagio. Le fragili anfore che trasportavano sui carri sembravano non aver senso su un campo di battaglia.\nI due battaglioni incontrarono una resistenza sempre più forte, tanto che sembrava che pure la terra volesse respingerli. Durante una furiosa tempesta che aveva reso fangose le colline, Riven e i suoi guerrieri si trovarono bloccati col loro carico letale. Fu allora che i combattenti ioniani si rivelarono. Vedendo il pericolo, Riven chiese l'aiuto di Emystan.\nL'unica risposta che ricevette fu una freccia incendiaria, scagliata dal bordo della foresta. Fu allora che Riven capì che non era più soltanto una guerra per espandere i confini di Noxus. Era una lotta finalizzata alla completa eliminazione del nemico, a tutti i costi.\nIl carro venne colpito in pieno. Riven sfoderò la spada per istinto, ma ebbe solo il tempo di proteggere se stessa. Le fiamme chimiche schizzarono fuori dai contenitori e la notte risuonò delle urla noxiane e ioniane, urla di una dolorosa agonia mortale. Riparandosi dall'ustionante foschia velenosa con la sua lama magica, fu testimone di un orrore e di un tradimento che l'avrebbero segnata per sempre.\nPer Riven, i ricordi delle ore successive sono fatti soltanto di incubi e frammenti. Curò le sue ferite. Pianse i suoi morti. Ma soprattutto iniziò a odiare la spada che le aveva salvato la vita. Le parole incise sulla sua lama sembravano schernirla, ricordandole tutto ciò che aveva perso. Avrebbe trovato un modo per spezzarla, recidendo il suo ultimo legame con Noxus, prima dell'alba.\nMa quando la lama fu finalmente spezzata, non trovò la pace.\nPrivata della fede e della convinzione che l'avevano guidata per una vita, Riven si autoimpose l'esilio, vagando per le terre di Ionia segnate dalle battaglie. Una volta tornata al villaggio dove aveva spezzato la spada, scoprì che la sua autodistruzione aveva causato la morte del loro anziano più rispettato... ma Ionia la accolse nel suo perdono.\nNoxus non ebbe la stessa pietà. Sebbene l'impero si fosse da tempo ritirato dalle Terre Antiche, non aveva dimenticato Riven e la sua lama runica. Dopo aver combattuto fieramente contro coloro che volevano portarla davanti alla giustizia, la guerriera infranta si arrese alle accuse di diserzione per evitare che altro sangue ioniano venisse versato per causa sua.\nTornando a Noxus in catene, Riven trovò solo inquietudine. Darkwill non c'era più e l'impero pareva essersi evoluto, ma non sapeva cosa sarebbe stato di lei e se avrebbe ritrovato la sua integrità."
    },
    "Rumble": {
        "name": "Rumble",
        "region": "Bandle city",
        "image_url": "https://cmsassets.rgpub.io/sanity/images/dsfx7636/universe/96575d035661d8c3238a1a8f098aebefb5641862-1215x717.jpg?accountingTag=LoL",
        "champ_url": "https://universe.leagueoflegends.com/it_IT/champion/rumble/",
        "lore": "Persino tra gli Yordle, Rumble era considerato un soldo di cacio. Era abituato a essere preso di mira dai bulli, e per cavarsela dovette farsi più furbo dei suoi coetanei. Sviluppò un carattere aggressivo e una reputazione da duro, a prescindere da chi lo sfidasse. Ciò lo rese un solitario, ma non gli importava. Gli piaceva sperimentare e costruire, possibilmente con qualche gadget, e spesso veniva scoperto a frugare nelle discariche.\nDimostrò presto una grande attitudine per la meccanica. I suoi insegnanti lo raccomandarono per l'Accademia della scienza e del progresso di Piltover, Dove sarebbe senza dubbio diventato uno dei preferiti di Heimerdinger, ma Rumble non volle sentire ragioni. Diceva che Heimerdinger e i suoi si erano \"venduti\", dando la tecnologia superiore degli yordle agli umani, pur sapendo che avrebbero continuato a prendersi gioco della sua razza.\nQuando un gruppo di umani dell'Accademia yordle venne in visita a Bandle per vedere la patria del loro maestro, Rumble non resistette alla tentazione di vederli faccia a faccia (si fa per dire). Voleva solo dare un'occhiata, ma dopo quattro ore e svariate scelte lessicali infelici, tornò a casa tumefatto e sporco di sangue, con una lavata di capo per essere un imbarazzo per gli yordle \"illuminati\" come Heimerdinger.\nIl giorno dopo lasciò Bandle, senza dire una parola, e non si vide per mesi. Al suo ritorno, stava pilotando una rumorosa mostruosità meccanica. Marciò verso il centro della città, nello sgomento generale, e annunciò che avrebbe mostrato al mondo la vera potenza della tecnologia yordle."
    },
    "Ryze": {
        "name": "Ryze",
        "region": "Runeterra",
        "image_url": "https://cmsassets.rgpub.io/sanity/images/dsfx7636/universe/c6112f9c04cd531982b94e51b719d359e8755365-1215x717.jpg?accountingTag=LoL",
        "champ_url": "https://universe.leagueoflegends.com/it_IT/champion/ryze/",
        "lore": ""
    },
    "Samira": {
        "name": "Samira",
        "region": "Noxus",
        "image_url": "https://cmsassets.rgpub.io/sanity/images/dsfx7636/universe/4f2e41d8c16101ea4859ca228c0b5ca79cba9988-1898x1120.jpg?accountingTag=LoL",
        "champ_url": "https://universe.leagueoflegends.com/it_IT/champion/samira/",
        "lore": "Nella città di Amakra, sul confine orientale del Grande Sai, Samira e i suoi genitori si guadagnavano da vivere come artisti di strada. Sapevano incantare, ammaliare e sbalordire qualsiasi spettatore. Tutto questo emozionava molto Samira, ma i suoi genitori ne erano preoccupati: nonostante quella vita divertisse molto la loro bambina, sognavano di poterle dare una maggiore stabilità.\nMa i sogni, si sa, a volte diventano incubi.\nAlla vigilia del quattordicesimo compleanno di Samira, una banda di stranieri armati invase Amakra. Nascosta fra i travetti della sua casa, la ragazza osservò quegli uomini invocare a gran voce il nome di un vecchio magus mentre sequestravano gli abitanti innocenti. Molti di essi vennero uccisi sotto i suoi occhi.\nSamira non pianse e non urlò. Fu invece pervasa da un'enorme rabbia rivolta non agli assassini, ma a se stessa e alla sua codardia. Non si era mai sentita paralizzata dalla paura prima di allora, anche quando provava le acrobazie più pericolose. Odiò se stessa più d'ogni altra cosa in quel momento, e giurò che avrebbe fatto di tutto per non sentirsi mai più così impotente e terrorizzata.\nNonostante le ferite, Samira e la sua famiglia riuscirono a fuggire assieme a una manciata di altri superstiti fino a Bel'zhun, una città portuale noxiana. Per gli amakrani, Noxus rappresentava un rifugio sicuro. Per Samira, una nuova opportunità.\nMentre gli altri rifugiati trovavano conforto in una vita tranquilla, Samira era determinata a riconquistare il proprio coraggio. Tornò a esibirsi per le strade anche senza i suoi genitori, ancora esausti e feriti. Per lei quello non era più solo un lavoro, ma un palcoscenico sul quale provare il suo coraggio. Continuava a spingersi oltre ogni limite con esibizioni sempre più ardite, anche quando nessuno la stava a guardare. Tuttavia, questo non bastava per sostenere la sua famiglia.\nFu allora che Samira venne a sapere che delle truppe noxiane cercavano nuove reclute. Intrigata dalle emozioni e dalle risorse finanziare che quel lavoro avrebbe potuto fornirle, decise di arruolarsi.\nLa sua prestanza fisica faceva impallidire quella dei suoi coetanei. Abile con la spada e infallibile nel tiro, Samira eccelleva nel combattimento grazie alla sua atleticità... ma mancava di disciplina. Dopo due anni di addestramento era riuscita a inimicarsi tutti i suoi ufficiali in comando. Tutti tranne uno: la capitana Indari. Ex sabotatrice, vide del potenziale nell'audacia di quella ragazzina e le offrì un posto nel suo squadrone, un'unità specializzata incaricata di svolgere missioni ritenute troppo pericolose per dei semplici soldati. Attratta dai pericoli prospettati da quell'incarico, Samira accettò senza esitare.\nAbbracciò totalmente la cultura noxiana, scoprendo la sua forza e il suo stile tra sparatorie letali e concitati scontri all'arma bianca. Nel tempo libero deliziava la sua famiglia con le storie dei suoi tatuaggi, che immortalavano le sue imprese più ardite. L'unica cosa che contasse per lei era sfidare se stessa a trasformare il pericolo in brivido, vivendo in un rischio costante che la faceva sentire viva.\nUn giorno, l'unità di Indari ricevette dalla capitale l'ordine di recarsi nella Pianura Rokrund per sedare una rivolta di secessionisti. Quando lo squadrone individuò la fortezza nemica e raggiunse il capo dei ribelli, l'intera struttura esplose. Samira si gettò nel caos a testa bassa mentre l'edificio collassava, perdendo l'occhio destro. Tuttavia, non si sentiva né impotente né terrorizzata. Non esitò un secondo a salvare la capitana Indari, che era stata ferita in modo molto più grave e non riusciva a muovere le gambe. Frustrata per il suo fallimento come loro capo, decise di sciogliere l'unità e congedare i sopravvissuti.\nSenza più un lavoro né opportunità che suscitassero il suo interesse, Samira fece ritorno a Bel'zhun, ma capì ben presto di non poter più sopportare quello stile di vita.\nDecise quindi di tornare nella capitale di Noxus alla ricerca di Indari. Era convinta che la sua ex capitana comprendesse la sua sete di sfide come nessun altro, e voleva sfruttare le sue connessioni con l'ambiente militare e le casate nobiliari. Le propose una nuova collaborazione, in cui Indari avrebbe operato dietro le quinte trovando per lei incarichi da mercenaria di alto livello.\nLa donna accettò con riluttanza, anche se questo significava gettare la sua ex protetta in mezzo al pericolo senza alcun supporto sul campo...\nMa questo rendeva Samira felice come non mai. Intraprese con entusiasmo missioni che richiedevano l'intervento di intere squadre, portandole tutte a termine.\nLa sua reputazione di scavezzacollo si diffuse in lungo e in largo. Per lei non era un problema sconfiggere un barone chimico in un duello faccia a faccia o sopravvivere a una razzia a Bilgewater: Samira completava ogni incarico, per quanto impossibile potesse sembrare. Grazie al sostegno di Indari fu accettata persino dall'Alto Comando noxiano, che la ritenne la scelta migliore per le missioni più rischiose.\nAnche oggi, Samira non ha alcuna intenzione di fermarsi. Un giorno è tra le montagne a scalare cime impervie, e quello dopo è in una taverna nel bel mezzo di una scazzottata con qualche fuorilegge. Ovunque si trovi, però, una cosa è certa: Samira è sempre alla ricerca del prossimo brivido."
    },
    "Sejuani": {
        "name": "Sejuani",
        "region": "Freljord",
        "image_url": "https://cmsassets.rgpub.io/sanity/images/dsfx7636/universe_live/64b4bcfccb7b88cad98a2345e15aa9427ba20c73-1215x717.jpg?accountingTag=LoL",
        "champ_url": "https://universe.leagueoflegends.com/it_IT/champion/sejuani/",
        "lore": "Sejuani era la figlia di un matrimonio politico freljordiano, finito con la stessa freddezza con cui era iniziato. La madre, una guerriera Figlia del gelo, nota come Kalkia dell'Artiglio d'Inverno, abbandonò la famiglia per scappare con l'uomo che l'aveva conquistata anni prima. Senza una giovane madre guerriera, la tribù sprofondò nel caos e nel declino.\nSejuani venne cresciuta da sua nonna Hejian. Sejuani faceva di tutto per guadagnarsi l'amore della nonna, ma non riusciva mai a soddisfare le sue altissime aspettative. Con i guai sempre più numerosi che la tribù doveva affrontare, Hejian faticava a trovare tempo per la ragazza.\nRicchezza, amore e sicurezza erano concetti che Sejuani aveva conosciuto solo di seconda mano, nelle visite della tribù sorella dell'Artiglio d'Inverno, gli Avarosani. Durante l'estate, Grena, la più famosa guerriera della regione, accoglieva Sejuani nella sua casa. Dopo aver scoperto che Grena aveva sconfitto Kalkia in un duello, Sejuani iniziò a vedere la madre guerriera avarosana come un idolo... e Ashe, la figlia di Grena, divenne l'unica persona che potesse considerare un'amica.\nQuando Grena mise in dubbio il trattamento riservato alla giovane da sua nonna, un'offesissima Hejian tagliò tutti i ponti con gli avarosani. L'Artiglio d'Inverno scatenò una serie di conflitti con le tribù vicine, nel tentativo di riprendersi le terre e l'onore persi a causa di Kalkia, ma queste tattiche disperate non fecero altro che accelerarne la rovina.\nIn qualche modo, Kalkia lo venne a sapere.\nSentendo delle sventure della sua vecchia tribù, tornò e assunse nuovamente il ruolo di madre guerriera. Ciò nonostante, placare le ostilità lasciò l'Artiglio d'Inverno con territori di caccia scadenti e poche risorse. Per questo, la tribù fu costretta a farsi proteggere dall'inquietante Guardia del Gelo.\nSejuani era irritata dalla situazione, e decise di sottrarre la leadership alla madre. Giurò solennemente che avrebbe guidato un pericoloso assalto contro una nave da guerra noxiana, sperando di ottenere il supporto della tribù per poi sottrarre il potere a Kalkia e ai Sacerdoti del gelo.\nDurante il violento assalto, Sejuani liberò un giovane drüvask dal mattatoio della nave, che chiamò Bristle. Non poteva immaginarlo, ai tempi, ma sarebbe diventato uno dei drüvask più grandi di tutti i tempi, nonché la sua fedele cavalcatura.\nDopo il successo dell'assalto, Sejuani decise che era il momento di sfidare direttamente sua madre per il comando della tribù. Secondo le antiche tradizioni, un duello tra madre e figlia era impensabile, ma Sejuani era determinata.\nScandalizzati, i Sacerdoti del gelo furono costretti a intervenire, e Kalkia morì nella lotta prima che Sejuani potesse raggiungerla.\nNei panni della nuova madre guerriera dell'Artiglio d'Inverno, Sejuani iniziò ad attaccare e assorbire le tribù circostanti, consolidando la sua autorità e accumulando una vera e propria orda di seguaci. Il suo sprezzo per la Guardia del Gelo attirò anche sciamani erranti, viandanti dello spirito, figli del gelo e della tempesta e fedeli degli antichi dei da tutto il Freljord.\nL'Artiglio d'Inverno, un tempo debole e in disgrazia, era diventato in pochi anni una forza temuta in tutto il nord, per la sua velocità, la sua forza brutale e la devozione incrollabile verso la sua madre guerriera.\nOra, con il cambio delle stagioni, Sejuani marcia contro le tribù del sud, gli invasori noxiani e persino verso i confini di Demacia, dove assalta, saccheggia e conquista chiunque osi fermarla. Alla fine, vuole soltanto distruggere la fiorente coalizione di tribù formata da Ashe, la sua amica di infanzia. Dal punto di vista di Sejuani, la madre guerriera avarosana ha tradito non solo la loro amicizia, ma anche il retaggio di Grena.\nPer questo, Sejuani ha deciso di dimostrare che solo lei è degna di guidare il Freljord."
    },
    "Senna": {
        "name": "Senna",
        "region": "Runeterra",
        "image_url": "https://cmsassets.rgpub.io/sanity/images/dsfx7636/universe/7b4fb4db8e95126fb6c5a6a8ba6d181523992b4a-1900x1121.jpg?accountingTag=LoL",
        "champ_url": "https://universe.leagueoflegends.com/it_IT/champion/senna/",
        "lore": "Il viaggio di Senna per diventare una Sentinella della Luce cominciò con l'oscurità. Iniziò con la Nebbia Oscura...\nSenna incontrò la Nebbia per la prima volta quando era bambina, dopo che il relitto di una Mietitura lontana si incagliò sulle rive dell'isola in cui viveva. La Nebbia Oscura all'interno del rottame si risvegliò a contatto con la vita. Lei e il suo villaggio sopravvissero alla tempesta di anime che si scatenò solo grazie all'intervento di una Sentinella che si trovava nelle vicinanze... ma a seguito dell'attacco, la Nebbia era ancora misteriosamente attratta da Senna.\nLa bambina era maledetta, marchiata dalla Nebbia in modo che i suoi orrori la perseguitassero senza sosta, l'oscurità attratta da lei come una falena dalla fiamma di una candela. Non poteva mai sapere dove avrebbe colpito la volta successiva, ma la cosa peggiore era quando rimaneva in agguato, obbligando Senna a temere ogni piccola ombra.\nLa Sentinella che l'aveva salvata, il brusco veterano di nome Urias, non capiva perché la Nebbia fosse attratta da una bambina solitaria, ma sapeva che, se voleva sopravvivere, la piccola doveva imparare a combattere. E così Senna si unì a Urias e alle Sentinelle della Luce, un ordine sacro che risaliva alle Isole Benedette, il luogo in cui la Nebbia Oscura aveva avuto origine. La ragazza si dimostrò un nemico letale dell'oscurità, imparando a impugnare con maestria la pistola reliquia di pietra donata da Urias e a incanalare la sua anima sotto forma di luce.\nEppure, anche se Senna si trovava a suo agio nel lavorare al fianco di Urias, affidandosi a lui come sua burbera guida, imparò a tenere gli altri a distanza. Se avesse permesso a chiunque di avvicinarsi troppo, lo avrebbe solo messo in pericolo quando la Nebbia sarebbe ritornata. Senna non poteva mai stare nello stesso posto per troppo tempo, una lezione che lei e Urias impararono quando coloro che gli avevano offerto rifugio si trovarono inevitabilmente sotto assedio. Perfino dopo che Urias fu ucciso, Senna non era sicura di poter far avvicinare a sé qualcun altro.\nA malincuore, la donna cercò la famiglia del suo mentore in Demacia, per informarli del suo destino. Lì, incontrò suo figlio, Lucian, che non si arrese finché Senna non acconsentì a farsi accompagnare nella veglia di addio a Urias. Fin dal primo momento si sentì agitata, chiedendosi se i muri che aveva eretto sarebbero stati sufficienti a tenere a distanza una persona così testarda, piena di spirito e di amore. Col tempo, divenne chiaro che il posto di Lucian era con le Sentinelle, o meglio, accanto a Senna.\nPiù i due lavoravano assieme, più profondo diventava il legame che li univa e Senna scoprì che il valore dei muri che lei stessa alzava non stava nelle persone che teneva fuori, ma in quelle a cui permetteva di entrare. Eppure, con l'aumentare dell'amore di Lucian per Senna, così crebbe il suo desiderio di salvarla dalla maledizione che portava. Col tempo, divenne il suo unico obiettivo e la luce dei suoi occhi passò alla sua pistola, facendo capire a Senna che il suo amato avrebbe visto solo tristezza dove c'era amore.\nFu mentre cercavano una cura che i due si scontrarono con il malvagio spettro Thresh. Sentendo di essere a un passo dalle risposte ai misteri della Rovina e della maledizione di Senna, Lucian si rifiutò di ritirarsi...\nLe catene dello spettro scattarono verso la donna mentre si frapponeva tra il mostro e il marito. Più doloroso della falce fu vedere l'espressione di agonia sul volto di Lucian. Con il suo ultimo respiro, Senna gridò al suo amato di fuggire.\nMa mentre sentì il colpo mortale e capì di aver perso, vide anche un barlume di speranza. Per tutta la vita, la Nebbia l'aveva perseguitata, mentre ora non doveva più temerla. Poteva esplorarla all'interno della lanterna di Thresh e vedere finalmente cosa nascondeva.\nLa maledizione era diventata la sua unica possibilità di salvezza.\nMentre Lucian trascorse anni a cercare di dare pace alla sua amata, Senna esplorò la sua prigione spettrale. Imparò che la vita era stata l'origine della sua maledizione. La sua scintilla brillava in lei più che in chiunque altro, ne era stata infettata dalla prima volta che aveva incontrato il relitto che portava la Mietitura. Lì, era stata toccata da una potente anima che le diede la sua vita innaturale...\nEra la vita che la Nebbia Oscura non poteva lasciar andare.\nImparò ad usare questa forza per attirare la Nebbia dentro di sé, dandole il potere di spezzare la sua presa sulle altre anime imprigionate nella lanterna. Tra le anime che liberò c'erano quelle di Sentinelle che possedevano le conoscenze ormai dimenticate delle origini della Rovina, della sua maledizione... e dell'amore che l'aveva creata.\nQuando Lucian scagliò la sua pistola distrutta nella lanterna, intenzionato a porre fine alla tortura delle anime che conteneva, Senna era in attesa. Fuggì, ammantata nella Nebbia che aveva attinto dalle altre anime. Era morta, ma anche viva, grazie alla sua maledizione, e impugnava un cannone reliquia di pietra in grado di incanalare oscurità e luce insieme, forgiato dalle armi delle Sentinelle cadute.\nNon più in fuga dalla Nebbia, Senna ora comprende la sofferenza delle anime al suo interno. Benché doloroso, attira la loro Nebbia dentro di sé, liberandole e combattendo l'oscurità con altra oscurità. Abbracciando la morte ogni volta che si trasforma in uno spettro, la donna diventa come coloro che ha combattuto, solo per rinascere ancora grazie alla vita che la infetta.\nAnche se l'amore che lega Senna e Lucian è sopravvissuto perfino alla morte, i due ora affrontano le conseguenze della sua rinascita. Lei sa ciò che deve fare adesso, un segreto che ha scoperto nelle profondità della lanterna.\nTrovare il Re in rovina e fermarlo a tutti i costi..."
    },
    "Seraphine": {
        "name": "Seraphine",
        "region": "Piltover",
        "image_url": "https://cmsassets.rgpub.io/sanity/images/dsfx7636/universe/049ea1265dcc9822deda1915f4d0654f0c667e2b-1920x1080.jpg?accountingTag=LoL",
        "champ_url": "https://universe.leagueoflegends.com/it_IT/champion/seraphine/",
        "lore": "Una stella è nata a Piltover, dove qualunque sogno può realizzarsi.\nSeraphine ha sempre amato la musica sin da bambina, soprattutto le ninne-nanne di suo padre. Le sue erano canzoni belle, ma tristi. Le portò con sé a Piltover, dove lui e sua madre, zauniti d'origine, cercavano una vita migliore nella Città del progresso.\nSeraphine cantava con le strade affacciandosi fuori il loro laboratorio hexcustico, dove tecnologia sonora veniva riparata per suonare ancora. I canti da marinaio dei Cancelli del Sole, il fischiettare degli apprendisti, anche il ritmo di una conversazione; non era mai da sola, in una città come Piltover.\nCol tempo, Seraphine capì che poteva sentire canzoni troppo private e personali perché arrivassero all'orecchio altrui. La forza del suo talento crebbe con lei. Riusciva a sentire l'anima di qualsiasi persona, dolce o crudele, e le strade che un tempo aveva amato divennero un'assordante cacofonia di desideri contrastanti. Come poteva capire le voci se mancavano di armonia? Certe volte passava giornate a tremare in un angolo, coprendosi le orecchie, incapace di sentire la sua stessa voce sopra la cacofonia.\nI genitori di Seraphine avevano lasciato tutto alle spalle per farla nascere a Piltover, e non riuscivano a sopportare il suo dolore. Raccolsero tutti i loro risparmi per comprare un frammento di un raro cristallo hextech, a partire dal quale costruirono una sordina in grado di mitigare il suo udito magico. Per la prima volta in molti anni, cadde il silenzio.\nMa in quella quiete Seraphine udì qualcosa, o meglio, qualcuno. Il cristallo aveva una consapevolezza, figlia del sangue brackern. Anche se difficile da sentire e ancora più difficile da comprendere, la voce era gentile. Migliaia di anni di storia cantarono in armonia, intessendo l'inno di deserti lontani e scontri tra antenati.\nSeraphine, incantata, si affidò alla loro guida. Era preoccupata di non aver più una canzone propria, sconvolta dai desideri che la circondavano. E se non era altro che la voce degli altri?\n\"La nostra vita è plasmata dalle voci degli altri\" le rispose il canto della presenza.\nE così, lentamente, imparò a gestire il rumore. Raramente quella voce parlava con chiarezza, ma l'influenza su Seraphine fu sufficiente per aiutarla a capire come entrare in armonia con una folla, come cantare con loro, usando la sua sordina sempre di meno. La prima volta che si esibì di fronte a una folla era sconvolta dal nervosismo. Ma continuò a cantare, e la folla crebbe con lei. Ben presto gli estimatori di Seraphine riempirono le strade dei locali più famosi di Piltover. Ma c'era ancora qualcosa che mancava, nella folla e dentro di sé. Capì che doveva cambiare prospettiva, e che doveva cercarla nella città che i suoi genitori avevano abbandonato con tanto sforzo: Zaun.\nLa prima volta che scese con quel montacarichi traballante si sentì sia a casa che straniera. A Zaun sentiva la stessa armonia di resistenza e ambizione della città superiore, ma accompagnata da un ritmo peculiare di libertà. Più passava tempo là sotto, più percepiva qualcos'altro: dolore. Paura dei baroni chimici che controllavano ogni cosa. Odio verso i viziati e arroganti abitanti di Piltover. C'era così tanta disarmonia. Cominciò ad esibirsi ascoltando queste nuove folle, ascoltando il loro cuore che cantava delle loro fatiche. Le due città erano divise da molto di più di una mancanza di comprensione. Voleva guarire e unire. Ma continuava a sentire lo stesso ritornello: \"A Zaun è più difficile.\"\nAlla fine, Piltover cominciò a sembrarle sempre meno casa.\nLa voce nel suo cristallo hextech aveva intrecciato un'elegia sulle conseguenze dell'odio lasciato libero di scatenarsi. Seraphine non poteva permettere che succedesse alle città che amava. Convinse i suoi genitori a smantellare la sua sordina e a dargli una nuova casa con uno scopo opposto: una piattaforma in grado di aumentare i suoi doni e non reprimerli, consentendole di sentire gli altri in tutta la loro complessità. Seraphine sperava di sentire anche la voce del cristallo. Trasformò questa piattaforma in palcoscenico, attraversando su di essa l'Entresol tra Piltover e Zaun. Mentre la folla si radunava sotto le luci sfavillanti, cominciò a sentire abitanti di entrambi i mondi mischiarsi per ascoltarla.\nEra una nuova canzone. Non comprensione; unità..\nNon era perfetta. Non lo sarebbe mai stata. Ma la sua voce importava. E Seraphine si rese conto che poteva aiutare altri a trovare la propria voce.\nSeraphine è diventata la stella di Piltover e Zaun. Grazie alla potenza della sua magia hextech amplifica la voce di tutti con una fresca carica di ottimismo perché secondo lei tutti meritano di essere ascoltati, soprattutto coloro che lottano. La ispirano, e lei farà del suo meglio per ispirarli."
    },
    "Sett": {
        "name": "Sett",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/ed30a9687c5c05d36d5bd73588c8e79b58e8f864-1900x1092.jpg?accountingTag=LoL",
        "champ_url": "https://universe.leagueoflegends.com/it_IT/champion/sett/",
        "lore": "Benché ora sia una potente figura nel fiorente mondo criminale di Ionia, Sett ebbe origini umili. Nato da una vastaya ioniana e un umano noxiano, il bambino \"mezza bestia\" fu emarginato fin dall'inizio. La sua nascita inorridì la comunità vastayana della madre, che espulse la famiglia per aver violato le tradizioni tribali. Gli umani di Ionia non erano disposti ad accettare quell'unione tabù, anche se la notorietà del padre di Sett come lottatore locale di solito li frenava dall'esternare la loro disapprovazione.\nQuel poco di sicurezza di cui la famiglia godeva svanì il giorno della scomparsa dell'uomo. All'improvviso, coloro che si erano trattenuti alla vista del giovane Sett sentirono la necessità di esprimere il proprio disgusto. Il ragazzo si sentiva smarrito, si domandava dove fosse finito il padre e perché ad un tratto i problemi sembravano seguirlo.\nCrebbe rapidamente, abituandosi a sopportare le provocazioni e le minacce e, in poco tempo, iniziò ad usare i pugni per mettere a tacere gli insulti. Quando alla madre giunsero voci delle sue risse, gli fece promettere di non avvicinarsi alle fosse noxiane dove aveva combattuto il padre.\nMa più Sett lottava e più pensava proprio a lui.\nDesideroso di trovare l'uomo di cui aveva solo vaghi ricordi, una notte, raggiunse le fosse di nascosto, dopo che la madre era andata a letto. Rimase immediatamente affascinato da quello spettacolo. Decine di soldati noxiani, appena giunti sulle coste di Ionia, gridavano assetati di sangue dagli spalti accanto a lui. Al centro dell'arena, lottatori di ogni provenienza e disciplina marziale si scontravano in cruenti duelli usando armi diverse, e i vincitori venivano pagati profumatamente con monete noxiane. Quando l'evento finì, Sett chiese di suo padre e scoprì la dura verità: l'uomo aveva ripagato il suo contratto ed era partito per raggiungere fosse più redditizie altrove. Aveva abbandonato la sua famiglia per cercare fortuna dall'altra parte del mondo.\nArdente di rabbia, Sett chiese all'organizzatore dell'arena di poter combattere, sperando in qualche modo che il padre tornasse dal suo viaggio... e lo affrontasse nella fossa. L'organizzatore assegnò al ragazzo un combattimento nel turno successivo, immaginando che sarebbe stato carne da macello per uno dei suoi lottatori più famosi.\nMa Sett gli dimostrò che si sbagliava.\nDal momento in cui sferrò il primo pugno, \"l'uomo bestia bastardo\" divenne una celebrità della fossa. Anche se il giovane non aveva alcun addestramento nelle arti marziali, compensava abbondantemente con forza bruta e ferocia, abbattendo gli avversari più esperti tecnicamente come un ariete. Senza abbandonare mai la speranza di poter un giorno combattere contro il padre, il ragazzo diventò presto l'indiscusso \"Re della fossa\", con uno scrigno colmo di denaro ricavato dalle vittorie e una scia di avversari annientati.\nUna notte dopo l'altra, Sett portava denaro e regali alla madre, mentendo ogni volta su come li avesse ottenuti. Gli si scaldava il cuore a vederla così fiera del suo successo, non più costretto a sgobbare in lavori umili. Eppure, Sett non riusciva a non pensare che avrebbe potuto fare di più. Essere il Re della fossa era bello, ma diventarne il proprietario... era lì che si facevano i soldi veri.\nUna volta, a notte fonda, dopo aver difeso il titolo di fronte a una folla senza precedenti, Sett espose le sue nuove richieste all'organizzatore noxiano e ai suoi compari. Suggerì che gli offrissero il controllo dell'arena e dei suoi profitti. Quando rifiutarono, bloccò la porta. Qualche minuto dopo la porta si riaprì e i noxiani uscirono fuori, brutalmente sfigurati, con un solo messaggio sulle labbra: la mezza bestia era il nuovo capo.\nCon gli organizzatori fuori dai giochi, Sett prese il controllo della fossa in cui un tempo aveva combattuto. Gli abitanti di Ionia, che si erano abituati solo di recente alla guerra, accorsero nell'arena, pagando per soddisfare un impulso che scoprivano solo ora di possedere. Sett sfruttò appieno la loro nuova sete di sangue, accumulando ricchezza e potere al di là dei suoi più grandi sogni di quando era ragazzo, trasformando la fossa in un impero clandestino di scommesse e vizi.\nLa mezza bestia che regnava suprema nella fossa ora gestiva le sue attività illecite con lo stesso pugno di ferro. Ogni volta che qualcuno sfida la sua autorità, gli ricorda personalmente quale sia il suo posto. Ogni pugno scagliato da Sett è un colpo alla sua vecchia vita di povertà ed emarginazione, ed egli ha tutte le intenzioni di fare in modo che quella vita resti a terra."
    },
    "Shaco": {
        "name": "Shaco",
        "region": "Runeterra",
        "image_url": "https://cmsassets.rgpub.io/sanity/images/dsfx7636/universe/499c2b9a55b61f4fe9f400ec6b5f456eabe57983-1215x717.jpg?accountingTag=LoL",
        "champ_url": "https://universe.leagueoflegends.com/it_IT/champion/shaco/",
        "lore": "La morte non è divertente. Per Shaco, però, è esilarante. È il primo comico omicida di Valoran. Scherza finché il suo avversario non muore, e poi si fa una risata. L'uomo divenuto noto come il demone giullare è un grande enigma. Nessuno sa da dove venga, e Shaco non racconta mai nulla del suo passato. Si crede che Shaco non venga da Runeterra, ma da un mondo oscuro e deviato. Altri credono che sia la manifestazione demoniaca dei bisogni più oscuri dell'uomo, e che quindi non possa essere domato. La teoria più plausibile è che Shaco sia un sicario, abbandonato al suo folle stile di vita finché non viene ingaggiato. Shaco si è già dimostrato molto scaltro, riuscendo a non farsi acciuffare dalle autorità, che vogliono interrogarlo per alcuni orrendi crimini contro la legge. Simili voci di corridoio dovrebbero tranquillizzare gli abitanti di Valoran, ma sembra assurdo che un simile personaggio sia ancora a piede libero.\nQualunque sia la verità, Shaco è un personaggio terrificante, una creatura sfuggente che appare spesso nei luoghi in cui regna la follia."
    },
    "Shen": {
        "name": "Shen",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/6cb82fdaf892111de0b767513f45cf82be59909d-1215x717.jpg?accountingTag=LoL",
        "champ_url": "https://universe.leagueoflegends.com/it_IT/champion/shen/",
        "lore": "Shen, una figura misteriosa per il regno oscuro degli spiriti e per quello dei mortali, non appartiene a nessuno dei due. Pur essendo nato da una delle più rispettate famiglie del nord di Navori, il ruolo di suo padre come occhio del crepuscolo segnò il suo destino nell'Ordine Kinkou.\nFiglio del Grande Maestro Kusho, si immerse nella cultura dell'ordine fino a che i suoi principi non gli furono familiari come i tramonti di Ionia. Conosceva la necessità di ristabilire l'ordine, la determinazione di seguire il sole e soprattutto aveva appreso la saggezza dell'osservare le stelle. Aveva meditato e studiato per tutta la sua infanzia ed era considerato un modello da tutti gli insegnanti.\nIl suo migliore amico, l'unico alla sua altezza negli scontri di allenamento, era il giovane discepolo Zed. Erano cresciuti come fratelli, confidandosi sogni e speranze. Shen poteva contare su Zed per un parere su qualsiasi problema, e i due divennero presto i due studenti più promettenti dei Kinkou.\nLe loro abilità miglioravano, e Kusho iniziò a portarli con sé in alcune pericolose missioni, tra cui la caccia al Demone d'oro che affliggeva la provincia di Zhyun. La ricerca durò anni, ma Shen non perse la determinazione anche dopo aver scoperto i tanti omicidi efferati. Quando finalmente catturarono il \"demone\", si scoprì che era in realtà Khada Jhin, un comune macchinista di un teatro itinerante. Il Grande Maestro Kusho ordinò che venisse imprigionato, invece che giustiziato.\nPur concordando con Zed che l'assassino meritasse una punizione più grave, Shen accettò la decisione del padre. Cercava di emulare il distacco dell'occhio del crepuscolo e non riuscì a consolare il risentito Zed.\nAnche se gli invasori noxiani minacciavano la pace delle Terre Antiche, Shen supportava con riluttanza l'immobilità di Kusho. Quando Zed abbandonò i Kinkou per unirsi alla lotta, Shen rimase tra le mura del tempio.\nMolte province vennero occupate dal nemico. Ciò nonostante, Shen rimase concentrato per mantenere l'armonia spirituale di Ionia. Fu così che, mentre era lontano da casa, avvertì un improvviso squilibrio nell'Ordine Kinkou. Si affrettò a tornare, ma trovò solo i sopravvissuti di una sanguinosa presa di potere. Gli dissero che Zed aveva addestrato dei seguaci e aveva conquistato il tempio.\nCome se non bastasse, suo padre era stato ucciso dall'uomo che un tempo chiamava fratello.\nTenendo a freno il dolore, condusse i Kinkou rimasti al sicuro, sulle montagne. Shen prese la lama spirituale di suo padre e il titolo di Occhio del crepuscolo. Il suo compito non sarebbe stato quello di trovare la vendetta, ma ristabilire l'ordine. Iniziò a reclutare e addestrare nuovi discepoli, seguendo i principi dell'Ordine nel tentativo di riportarlo alla sua forza.\nUna seguace, in particolare, sembrava avere un potenziale illimitato. Insegnò alla ragazza, Akali Jhomen Tethi, come dominare le arti della furtività e del sotterfugio. Sua madre, Mayym, era stata al fianco di Kusho come pugno dell'ombra, e sembrava che la figlia potesse seguire le sue orme. Ciò nonostante, Shen si vide costretto a esercitare tutto il suo controllo quando Akali voleva colpire i loro nemici mortali.\nQuando Noxus si ritirò, molti ioniani celebrarono la resistenza vittoriosa. Altri, come Shen, risentivano delle conseguenze della guerra. Aveva svolto il suo dovere, ma privatamente era stato consumato dal suo odio per Zed, che l'aveva fatto dubitare della sua capacità di governare l'ordine. Gli anni della guerra avevano straziato le Terre Antiche, e Shen non sapeva se ricostruire l'Ordine Kinkou sarebbe bastato per ripristinare l'equilibrio.\nInfatti, anche quando Akali divenne il nuovo pugno dell'ombra, iniziò a sentirla sempre più lontana. Col tempo Akali denunciò apertamente i suoi insegnamenti e abbandonò l'ordine.\nShen meditò osservando le stelle, e capì che Akali avrebbe dovuto cercare la sua via... così come i Kinkou.\nA volte, tra gli scontri invisibili del regno spirituale, Shen trova il tempo per contemplare il valore del suo credo. Non ha mai lasciato che le sue emozioni ostacolassero la tradizione, ma la domanda rimane: per quanto tempo un uomo può camminare in due mondi, prima che le azioni di uno distruggano l'altro?"
    },
    "Shyvana": {
        "name": "Shyvana",
        "region": "Demacia",
        "image_url": "https://cmsassets.rgpub.io/sanity/images/dsfx7636/universe/3a3eacd9c6ff7ca76a309611a508b9416fe3c01c-1215x717.jpg?accountingTag=LoL",
        "champ_url": "https://universe.leagueoflegends.com/it_IT/champion/shyvana/",
        "lore": "I draghi elementali sono creature rare, ma a Runeterra esistono ancora luoghi dove si possono trovare i loro nidi.\nMolto tempo dopo la caduta dell'impero shurimano, nelle camere sotto un vulcano dimenticato, l'antica belva Yvva proteggeva le sue uova. Potevano essere attaccate dai draghi rivali, ma non solo: le uova di drago erano così preziose da sfuggire alla comprensione dei mortali, e molti erano così audaci o stupidi da provare a rubarle. Yvva solitamente banchettava con i resti carbonizzati degli aspiranti ladri... ma un giorno un uomo ci riuscì.\nQuesto intraprendente mago era scappato dalle montagne, tenendosi l'uovo ben stretto, mentre la furia di Yvva dava alle fiamme la giungla. Nonostante tutto riuscì a raggiungere la costa e il drago si vide costretto ad accettare la sconfitta. Aveva perso un uovo. Giurò di non perderne altri.\nIl mago viaggiò a nord, verso Piltover ma, prima che potesse trovare un acquirente, l'uovo iniziò a schiudersi. Forse perché l'aveva rimosso dal nido? O forse perché era l'ultima luna dell'autunno, prima dell'inverno? Qualcosa era cambiato. Non emerse un cucciolo di drago, bensì una bambina umanoide dalla pelle violacea. Il mago non ebbe cuore di abbandonarla. La chiamò Shyvana, in onore della leggenda della madre, e la allevò come una figlia.\nPresto capì che Shyvana non era mortale. Sin da piccola, era in grado di cambiare la sua forma in qualcosa di mostruoso, simile ai mezzi-draghi delle antiche leggende. Per questo motivo vivere tra la gente comune di Valoran era a dir poco difficile. Una cosa era certa: Yvva aveva mantenuto un legame con la figlia perduta, che diventava più forte col passare del tempo. Quando gli altri cuccioli spiccarono il volo, Yvva lasciò il suo nido ormai vuoto e attraversò l'oceano in cerca di Shyvana.\nLa terra era straziata da feroci guerre di confine, ma gli eserciti e gli abitanti dei villaggi si facevano da parte quando vedevano avanzare il grande drago. Cercando rifugio in una fattoria in rovina, Shyvana vide il padre adottivo avvolto dalle fiamme, colpito da un passaggio radente di Yvva. La giovane cercò di portarlo verso la foresta, ma era troppo tardi. Lo seppellì in una semplice tomba sotto una quercia, per poi andarsene ormai sola.\nDopo settimane in fuga nella natura selvaggia, Shyvana fiutò un lieve odore di sangue tra gli alberi. Trovò un guerriero ferito, vicino alla morte, e capì che poteva realmente salvarlo.\nSenza pensare alla belva che le dava la caccia, assunse la sua forma di mezzo-drago e portò l'uomo privo di sensi in un avamposto sul confine di Demacia.\nLì, nel castello di Wrenwall, Shyvana scoprì che il guerriero era il principe Jarvan, unico figlio del re, erede al trono. Anche se i soldati diffidavano dai suoi strani modi e dalla sua pelle viola, fu accolta con tutti gli onori. I demaciani erano sempre pronti ad aiutarsi a vicenda, e quei giorni in città furono i più pacifici della vita di Shyvana.\nPurtroppo la pace non era destinata a durare. Shyvana percepì qualcosa di oscuro nel vento. Yvva stava arrivando.\nIl principe, ancora convalescente, scortò gli abitanti terrorizzati nella fortezza, e iniziò a prepararsi alla battaglia alla guida della guarnigione di Wrenwall. Nel frattempo, Shyvana stava preparando la sua fuga. Jarvan le chiese spiegazioni, e lei ammise che aveva un legame di sangue con la creatura che le dava la caccia. Non poteva permettere che degli innocenti morissero per colpa sua.\nJarvan si rifiutò di lasciarla partire. Shyvana gli aveva salvato la vita, quindi era giusto che lui combattesse al suo fianco. Commossa dall'offerta, accettò di restare.\nQuando apparve Yvva, gli arcieri di Demacia scatenarono una pioggia di frecce per tenerla occupata. In tutta risposta, il drago inondò di fiamme i battaglioni, distruggendo le mura con i suoi potenti artigli e scaraventando i guerrieri corazzati giù dal parapetto. Fu allora che Shyvana si lanciò in avanti, trasformandosi in volo e preparandosi a sfidare la madre. Era uno spettacolo che non si vedeva più dai tempi della Guerra delle Rune: due draghi che si davano battaglia, tra morsi e colpi di artiglio, volando sopra i cieli di Wrenwall.\nInfine, lacerata da decine di ferite, Shyvana afferrò Yvva e la fece schiantare al suolo, spezzandole il collo.\nIl principe rese onore al coraggio di Shyvana, promettendo che avrebbe sempre avuto un posto al suo fianco, se avesse voluto tornare con lui alla corte del padre. Partirono insieme per la Grande Città di Demacia, portando con loro il cranio di Yvva come prova del trionfo.\nShyvana scoprì che il regno di Re Jarvan III era diviso da una diffidenza verso la magia che rischiava di allontanare il popolo dai nobili ideali su cui era stato fondato. Pur essendo stata accettata come una delle guardie più fidate del re, si chiede cosa succederebbe se la sua vera natura fosse più conosciuta..."
    },
    "Singed": {
        "name": "Singed",
        "region": "Zaun",
        "image_url": "https://cmsassets.rgpub.io/sanity/images/dsfx7636/universe/fb56a344c527f0f3321ca3896082607cca49a672-1215x717.jpg?accountingTag=LoL",
        "champ_url": "https://universe.leagueoflegends.com/it_IT/champion/singed/",
        "lore": "Il misterioso e deviato folle noto a Runeterra con il nome di Singed nacque come semplice abitante di Piltover. Sin dall'infanzia dimostrò di possedere un'intelligenza prodigiosa e un'enorme curiosità. I principi e le interazioni del mondo naturale lo affascinavano, fino a farlo entrare nella prestigiosa Università di Piltover.\nBen presto la sua genialità venne notata.\nLe ricerche di Singed nelle scienze naturali erano notevoli, se non rivoluzionarie, ma scoprì che l'attenzione di Piltover venne distolta dalla scoperta dell'hextech, e dalle opportunità offerte dalla mescolanza di magia e tecnologia. Singed si ritrovò isolato: vedeva la magia come una stampella per chi non riusciva a comprendere il funzionamento del mondo, o semplicemente non era interessato a scoprirlo. Manifestò apertamente le sue critiche nei confronti di quella che riteneva una nuova e ignorante moda passeggera all'interno dell'università.\nSinged si dedicò invece al potenziale chimico dell'alchimia, e nonostante i risultati da lui raccolti sul campo, i suoi sforzi vennero ridicolizzati dai suoi colleghi. Ben presto i suoi fondi si esaurirono, e fu costretto ad abbandonare sia l'università che Piltover. Singed non ebbe altra scelta che cominciare una nuova vita... A Zaun.\nNei bassifondi la vita era semplice, e c'era un gran bisogno di innovazione. Singed riuscì facilmente a trovare lavoro nelle emergenti industrie chemtech, mettendo le sue capacità al servizio di vari clienti senza scrupoli. I suoi esperimenti, spesso eticamente discutibili, avevano vari scopi: migliorare gli esseri umani, gli animali, anche fonderli tra loro, e molto altro. Riuscì comunque a far progredire il suo campo a gran velocità, sebbene spesso a spese della sua salute. Comprendendo più di chiunque altro le necessità chimiche di un corpo vivente, creò stimolanti in grado di tenerlo sveglio e operativo per settimane di fila, prima di farlo crollare febbricitante per giorni.\nGli sforzi alchemici senza sosta di Singed gli procurarono una pletora di clienti e mecenati, fino ad arrivare ai fabbri della guerra di Noxus. A Piltover e Zaun girava voce che l'impero e il suo gran generale erano sull'orlo della bancarotta a causa degli eccessivi tributi richiesti da Piltover per il passaggio dell'esercito verso le campagne militari a nord di Shurima, e che presto si sarebbero rivolti altrove per nuove e meno costose conquiste. Finché veniva pagato, a Singed non interessava.\nDopo anni di progetti minori e altalenanti, Singed venne contattato da una comandante militare noxiana di nome Emystan, che ingaggiò l'alchimista per aiutarla a concludere lo stallo della guerra a Ionia. Aveva bisogno di un nuovo tipo di arma, qualcosa di mai visto prima… e l'avrebbe reso un uomo ricco.\nSinged mise da parte ogni altro impegno e dedicò tutta la sua conoscenza ed esperienza nella creazione di questa nuova arma. Il risultato dei suoi sforzi fu un fuoco alchemico instabile, volatile e assolutamente terrificante. Quando alla fine venne utilizzato a Ionia contro i nemici di Noxus arse al punto di fondere la pietra, contaminando completamente la terra con un veleno denso e metallico tanto potente da non far crescere più nulla. Persino gli alleati di Emystan furono scioccati, sebbene non al punto di dichiarare lei e Singed criminali di guerra.\nOra, sebbene non abbia limiti di capitali, materiali o soggetti su cui effettuare i suoi esperimenti, Singed sente comunque il peso degli anni. Il suo ultimo lavoro ha preso una piega più biologica, e molto più drammatica. Un recente esperimento di fusione tra animale, uomo e macchina ha distrutto il suo laboratorio, lasciato il suo volto ricoperto di bende e liberato la sua cavia per le strade di Zaun... ma Singed non se ne cura.\nHa già padroneggiato la distruzione della carne, e ora si occupa di preservarla e trasformarla… e magari pensare a come la vita non debba necessariamente terminare con l'ineluttabilità della morte."
    },
    "Sion": {
        "name": "Sion",
        "region": "Noxus",
        "image_url": "https://cmsassets.rgpub.io/sanity/images/dsfx7636/universe_live/718640b1b39f711e775596ec5d09a31fdd95820e-1215x717.jpg?accountingTag=LoL",
        "champ_url": "https://universe.leagueoflegends.com/it_IT/champion/sion/",
        "lore": "Nell'arco di un secolo il brutale signore della guerra Sion è salito al potere, massacrando chiunque osasse opporsi. Temuto da amici e nemici, era l'ultimo esponente di una fiera cultura guerriera, parte di Noxus sin dalla sua fondazione. Sion ha giurato ai suoi avi di non arretrare mai in battaglia, accettando l'onorevole morte dei guerrieri quando giungerà la sua ora.\nPur non essendo famoso per la sua astuzia e il suo acume strategico, Sion aveva metodi tanto feroci quanto efficaci, con i quali ha conquistato innumerevoli trionfi per Noxus. La forza dell'impero aveva raggiunto vette che non sfiorava da centinaia d'anni, quindi i generali dell'Alto Comando furono colti di sorpresa quando l'occidente oppose resistenza e iniziò a respingere l'avanzata delle truppe. Quei Demaciani spinsero le truppe noxiane verso est, costringendole tra le mura di Hvardis. Sion, impegnato in una campagna sui Monti d'Argento, iniziò a marciare verso sud, carico di rabbia.\nArrivò alla città e trovò i demaciani all'orizzonte. Non avevano alcuna intenzione di assediare Hvardis, avendo già cacciato i noxiani dalle loro terre, e si preparavano a tornare a casa. Sion preparò le sue truppe e decise di punire l'arroganza di quei nuovi arrivati. Il comandante noxiano a Hvardis, però, aveva già subito svariate sconfitte ed era ben contento di nascondersi dietro le mura, aspettando la partenza del nemico.\nErano stati Sion e i suoi guerrieri a conquistare la terra, ora perduta nel sangue. Sion, furibondo, lanciò il comandante giù dalle mura della città e ordinò l'attacco.\nSion fece breccia nelle linee demaciane, andando alla ricerca del loro capo: re Jarvan I. Ma mentre le sue truppe caricavano con lui, senza paura della morte, chi era rimasto tra le mura di Hvardis era debole. La paura ebbe la meglio e si ritirarono nella città, lasciando Sion e i suoi fidati circondati dalle forze nemiche. Caddero uno a uno, ma Sion non mollava.\nSolo, perforato da decine di spade e colpi di balestra, raggiunse finalmente Jarvan. Lo scontro fu brutale, e fu il demaciano a mettere a segno il colpo di grazia. Sion lasciò cadere l'ascia e, con un ultimo impeto di forza, prese la corona del re con una mano e lo afferrò per la gola con l'altra. Le guardie di Jarvan lo trafissero ripetutamente con le spade, ma la presa non si allentava.\nSolo quando il re nemico fu ucciso, Sion consentì alla morte di prenderlo.\nIl suo corpo venne recuperato, con la corona demaciana ancora stretta in mano, e portato al Bastione Immortale con tutti gli onori. Noxus pianse la morte di Sion e il suo cadavere venne interrato in un grande monumento costruito in suo onore.\nMezzo secolo dopo la tomba di Sion venne riaperta.\nIl dominio noxiano si era indebolito dopo la sua morte, e il gran generale dell'impero, Boram Darkwill, era disposto a pagare qualsiasi prezzo per tornare alla gloria di un tempo. Gli alleati di Darkwill, una misteriosa congrega nota come Rosa Nera, rianimarono l'eroe morto con magie proibite, per poi portarlo al cospetto del gran generale.\nEra un dono che non si poteva rifiutare, quindi Sion tornò in vita, animato da una sete di sangue innaturale e assuefatto al dolore.\nSi lanciava come un ariete vivente contro i nemici di Noxus, distruggendo chiunque incontrasse. Le vittorie di Sion avevano un prezzo ancor più salato di quando era vivo. Era incontrollabile, uccideva nemici e amici senza rimorso, e chi doveva lottare al suo fianco iniziò a disertare. Un giorno Darkwill ordinò che Sion venisse sepolto nuovamente.\nCentinaia di guerrieri morirono per incatenarlo e riportarlo al Bastione Immortale. Senza violenza, la sanguinosa magia che lo sosteneva face sprofondare la sua mente in una furia cieca. Infine i suoi ruggiti si zittirono e lui venne sigillato sotto la sua statua gigante.\nRimase lì per molti anni, né vivo né morto. Quando la tomba si aprì un'altra volta, trovò un impero molto diverso. Darkwill era stato spodestato dal generale Jericho Swain, ma a Sion non interessava. La sua fame poteva essere saziata solo dalla violenza delle battaglie.\nLa sua gabbia di ferro venne portata a Hvardis, che si era resa indipendente da Noxus durante il regno di Darkwill. Sion era la punizione scelta dal nuovo gran generale per la ribellione.\nMassacrò i difensori di Hvardis e rase al suolo la città, ridendo mentre distruggeva le sue torri a mani nude. Le altre regioni che avevano abbandonato Noxus si inchinarono subito al potere dell'impero, temendo che il colosso non-morto venisse scatenato contro di loro.\nQuando la luce del sole invade la sua tomba, Sion ora è contento, perché sa che avrà modo di liberarsi dalle catene e placare la sua sete di sangue, silenziando per un istante la follia che annebbia ogni idea di quiete.\nSion ricorda solo dei frammenti della sua vita, ma una verità è rimasta chiara come nel giorno della sua morte. Ora, come allora, il mondo trema davanti a lui."
    },
    "Sivir": {
        "name": "Sivir",
        "region": "Shurima",
        "image_url": "https://cmsassets.rgpub.io/sanity/images/dsfx7636/universe/0c05de7cba9f8cfbfab361a10d8719e36ee69fb1-1215x717.jpg?accountingTag=LoL",
        "champ_url": "https://universe.leagueoflegends.com/it_IT/champion/sivir/",
        "lore": ""
    },
    "Skarner": {
        "name": "Skarner",
        "region": "Ixtal",
        "image_url": "https://cmsassets.rgpub.io/sanity/images/dsfx7636/universe/2aac05bb1f597369b121684cc09103dc3e408653-1215x717.jpg?accountingTag=LoL",
        "champ_url": "https://universe.leagueoflegends.com/it_IT/champion/skarner/",
        "lore": "Tutti gli ixtali crescono sentendo parlare di Skarner, l'antico protettore della regione, il Brackern che plasmò la terra stessa e costruì le prime arcologie. La sua immagine è ritratta nei bassorilievi e immortalata negli annali della storia di Ixtal, e la sua figura rappresenta un mito ancora onorato e riverito.\nMa nelle profondità dell'arcologia cardinale di Ixaocan si trova la sala in cui Skarner dimora. Lì, ascolta le vibrazioni della terra sopra di lui. Ascolta... e attende.\nIl mito di Skarner iniziò millenni fa. Nato nel clan Brackern Ọ̀pal-hin, era la progenie della leggendaria madre Nixale. Mentre gli altri giovani Brackern preferirono lasciare la protezione di Nixale, Skarner decise di restare aggrappato alla sua schiena più a lungo, spinto da un misto di apprensione e curiosità a studiare il potere e la saggezza della madre.\nLo spirito di osservazione presto si tramutò in ingegno. A differenza dei suoi fratelli, Skarner affinò le innate abilità di controllo della terra dei Brackern e perfezionò l'arte di interpretare le trame delle vibrazioni sotterranee, che gli consentiva di percepire e decifrare movimenti anche molto distanti.\nMolti anni dopo, fu tramite queste vibrazioni che riuscì a rilevare un drastico cambiamento nel continente, segnato dall'arrivo di coloni provenienti da est. Il clan Ọ̀pal-hin non si fidava di questi stranieri, ma Skarner non riusciva a tenere a freno la propria curiosità. Doveva sapere cosa li aveva spinti a spostarsi.\nStudiò a lungo questo popolo \"ixtali\". Gli umani nascevano, lavoravano duramente e morivano... le loro vite duravano solo pochi istanti. Tuttavia, osservandoli si accorse che sfruttavano il poco tempo a loro disposizione per costruire, creare e inventare. La loro esistenza lo affascinava... finché non scoprì quanto fossero davvero fragili.\nQuando una frana rischiò di distruggere il fiorente insediamento ixtali, Skarner, che voleva proteggere l'oggetto delle sue osservazioni, intervenne. Emerse dalla giungla, torreggiando con la sua enorme mole sui piccoli umani, e usò la sua forza fisica e i suoi poteri di controllo della terra per polverizzare la frana prima che colpisse il villaggio. Quando la polvere si diradò, gli ixtali restarono sbalorditi nel posare i loro sguardi carichi di riverenza e gratitudine sul loro salvatore.\nNell'animo di Skarner, iniziò a nascere un senso di protezione verso quel popolo. Queste fragili creature non potevano certo sopravvivere senza di lui.\nDa allora, non si limitò più a osservare gli ixtali da lontano, e man mano che si faceva coinvolgere sempre più nelle loro vite, Skarner cominciò a passare meno tempo insieme al suo clan. Gli umani diventarono il suo progetto permanente e la loro nazione divenne la sua nuova casa.\nIl rapporto che strinse con i primi ixtali era basato sulla reciprocità: gli umani condivisero con lui la cultura e la storia del loro popolo, e Skarner usò le sue abilità con la terra per aiutarli a costruire l'arcologia cardinale di Ixaocan nel punto in cui le linee di potere dei pianeti si univano.\nTuttavia, il più grande contributo di Skarner fu quello che diede in veste di membro fondatore della casta dominante della loro civiltà. Unendo la mentalità scientifica di Ixtal alla cultura collettivista dei Brackern, l'obiettivo degli Yun Tal era quello di guidare il loro popolo verso un futuro luminoso.\nE così, fu grazie alla protezione di Skarner che Ixtal prosperò.\nAl di là della regione, l'impero shurimano estese la sua influenza e Skarner osservò gli Ascesi prendere d'assalto il continente. La sua fiducia nell'ingegno dei mortali andò in frantumi quando vide il lato oscuro dell'umanità: corruzione, spinta da un'insaziabile sete di potere.\nSkarner riusciva a percepire la crescente tensione a Shurima. Nonostante avesse dato più volte voce alle sue riserve, quando l'impero shurimano invitò Ixtal a stipulare un'alleanza, gli Yun Tal accettarono con entusiasmo.\nTempo dopo, la ribellione di Icathia dimostrò quanto i suoi avvertimenti fossero fondati... ma al costo di moltissime vite. Quando l'impero shurimano crollò e Ixtal riconquistò la sua indipendenza, Skarner ormai riusciva a provare solo disprezzo per il mondo al di fuori della sua giungla... una distesa desolata di dolore e sofferenza.\nUna terra desolata che venne ancora più devastata dalla Guerra delle Rune.\nDopo aver osservato la portata di una tale distruzione, Skarner riuscì finalmente a convincere gli Yun Tal a ritirarsi dal mondo, proteggendo le loro terre con magia e bugie per nascondersi agli occhi del resto di Runeterra.\nMa la sua fiducia negli Yun Tal si era incrinata. Mentre loro non erano riusciti a proteggere Ixtal, Skarner non avrebbe fallito.\nCon la consapevolezza di essere l'unico a poter difendere il regno, Skarner si costruì una sala sotterranea al di sotto di Ixaocan, progettata per amplificare le trame delle vibrazioni di tutto il continente. Ogni tremito rivelava un'altra minaccia alla sicurezza di Ixtal, ma oltre a questo, poteva anche sentire il rumore costante della città sopra di lui, a riprova che sotto il suo sguardo vigile, Ixaocan continuava a sopravvivere.\nE così, lì rimase in ascolto... e in attesa.\nNelle oscure profondità della terra, la sua paranoia degenerò, finché, col tempo, la vigilanza lasciò il posto all'isolamento e Skarner smise completamente di uscire dalla sua sala. Per gli ixtali in superficie, il ricordo del loro protettore svanì lentamente trasformandosi in mito e la sua presenza restò nota solo agli Yun Tal che si recavano sottoterra per parlare con lui del futuro di Ixtal.\nOggi, mentre una nuova generazione di maestri elementali si unisce alla casta dominante, si è iniziato a discutere della possibilità di tornare a far parte del mondo. Skarner sente queste voci e la sua paranoia aumenta, poiché sa bene che aprire le porte del regno farà entrare dolore, sofferenza e morte come accadde generazioni fa.\nOrmai può fidarsi solo di se stesso e farà qualunque cosa pur di proteggere Ixtal e il suo popolo.\nAnche a costo di diventare lui stesso la causa della loro distruzione."
    },
    "Smolder": {
        "name": "Smolder",
        "region": "Runeterra",
        "image_url": "https://cmsassets.rgpub.io/sanity/images/dsfx7636/universe/8da8f09d7aa765b162684c9970850af4fb8e3b95-1920x1080.jpg?accountingTag=LoL",
        "champ_url": "https://universe.leagueoflegends.com/it_IT/champion/smolder/",
        "lore": "Tanto tempo fa, prima che le terre di Camavor prendessero questo nome, erano la patria dei draghi.\nPoi giunsero i mortali e, con essi, i conflitti. Le lotte terminarono solo quando il primo re di Camavor si prostrò davanti alla matriarca dei draghi, chinando il capo e supplicandola di donare sostegno al suo esercito e al suo sogno di formare un grande impero. Così, colei che in seguito divenne nota come Nonna Vipera e il sovrano di Camavor strinsero il giuramento del Vol Visperi-Desinvein, che avrebbe legato le loro stirpi per generazioni.\nI draghi rimasero fedeli al trono e alle grandi casate che superarono le prove e officiarono i sacri riti del giuramento. In cambio, venivano nutriti con bestiame in abbondanza e ricoperti di offerte e doni. L'oro, i gioielli e i preziosi manufatti accumulati negli anni valsero loro un enorme rispetto... e chiunque fosse tanto ardito da sfidare quelle creature cambiava in fretta idea alla prospettiva di vedere la propria fortuna ridotta a un mucchio di cenere.\nMolto tempo dopo, quando ormai Nonna Vipera era diventata solo una leggenda e la sua stirpe si era già notevolmente ridotta, il giovane re, Viego Santiarul Molach vol Kalah Heigaari, chiamò i draghi imperiali per essere accompagnato alle Isole Benedette insieme agli Ordini Cavallereschi. I draghi rifiutarono l'invito, forse consci della follia che lo animava... ma neppure la loro scelta di rimanere a Camavor con tutti i loro tesori risparmiò il regno dalle tragiche conseguenze della Rovina. I pochi esemplari sopravvissuti furono testimoni di incuria e conflitti senza fine, annidatisi in un palazzo cadente dove nessun altro sovrano si sarebbe mai più insediato.\nSarebbero passati secoli prima della nascita di un nuovo drago imperiale.\nIl cucciolo cresceva, e la scarsità di cibo costrinse sua madre ad allontanarsi sempre di più per la caccia. Nel fare ciò, lasciò il nido incustodito, e un gruppo di domatori noxiani ne approfittò per rapire il giovane drago, facendo poi rotta verso casa per incassare la ricompensa.\nTuttavia, poco prima che la nave giungesse a destinazione, la madre la rintracciò e la distrusse col suo soffio infuocato. In mezzo a quel caos, il piccolo fu trascinato via dalla corrente e naufragò su un'isola poco distante da Noxus.\nSolo, impaurito e affamato, il cucciolo mise in pratica gli insegnamenti di sua madre sulla caccia per acciuffare piccole prede in quell'ambiente sconosciuto e, durante una delle sue sortite, si imbatté in un bambino umano di nome Marinos. Il ragazzino chiamò il suo nuovo amico \"Smolder\" e, man mano che le capacità comunicative del draghetto crescevano, lo stesso faceva la loro amicizia... che tuttavia restò un segreto. Il bambino temeva che se qualcuno avesse saputo di Smolder, l'avrebbe portato sul continente per venderlo al miglior offerente.\nIl tempo passò, e il ragazzino diventò un uomo, le cui responsabilità finirono per ridurre sempre più il tempo riservato ai giochi a cui Smolder si era tanto affezionato. Così, per passare il tempo, Smolder decise di imparare a sputare fuoco come i draghi delle favole che Marinos gli aveva raccontato.\nDopo numerosi tentativi, invece dei soliti banali starnuti di scintille, riuscì a emettere delle fiamme... ma, nell'esaltazione del momento, non si accorse dell'incendio che aveva provocato e che stava consumando la foresta.\nAll'improvviso, nell'aria riecheggiò un ruggito più forte di un tuono e più penetrante di un corno da caccia, e apparve un drago gigantesco. Richiamata dalla colonna di fumo, la madre di Smolder scese dal cielo e riabbracciò teneramente suo figlio, come se non si fossero mai separati. Portato via per la collottola da quell'inferno che continuava a bruciare, Smolder si librò in aria e, per la prima volta, vide il mondo con gli occhi di un vero drago.\nOra Smolder vive con sua madre in cima alla rupe dalla quale, per tanto tempo, ella aveva cercato e aspettato un segno per ritrovarlo. Ogni notte lei gli racconta la storia della sua razza, gli spiega il significato e gli oneri dell'essere un drago imperiale e gli insegna a perfezionare le sue capacità.\nUn giorno, quando sarà pronto, torneranno insieme nella casa dei loro antenati e daranno inizio a una nuova età dell'oro per Camavor."
    },
    "Sona": {
        "name": "Sona",
        "region": "Demacia",
        "image_url": "https://cmsassets.rgpub.io/sanity/images/dsfx7636/universe/5244dd28bd065e6247105381854a18df3900ec73-1215x717.jpg?accountingTag=LoL",
        "champ_url": "https://universe.leagueoflegends.com/it_IT/champion/sona/",
        "lore": "I primi ricordi di Sona sono quelli del luogo in cui è cresciuta, il monastero ioniano della provincia di Galrin. I monaci, coadiuvati dai generosi volontari dei villaggi vicini, accoglievano qualsiasi orfano o trovatello lasciato davanti alle loro porte, e non facevano mancare loro nulla.\nDa piccola Sona era ritenuta una bambina timida e silenziosa, finché non fu chiaro che non riusciva a parlare. Ciononostante era insolitamente premurosa e cortese, tanto che gli altri bambini correvano da lei quando erano in cerca di conforto e si allontanavano sempre col sorriso ritrovato.\nIn breve tempo, Sona scoprì di avere a disposizione altri modi per esprimersi.\nAl contrario dei suoi compagni, che non possedevano nulla, lei fu ritrovata con un oggetto al suo fianco: un bizzarro strumento a corda conservato in una semplice scatola di legno. Nessuno degli insegnanti o dei musicisti che facevano visita al tempio sapevano di cosa si trattasse... ma questo non impedì a molti di loro di provare a sottrarlo, in un modo o in un altro. Sona invece imparò a suonarlo da sola, e le sue melodie tanto semplici quanto incantevoli facevano versare lacrime di gioia anche agli ascoltatori più scettici.\nTuttavia, tempi bui erano all'orizzonte. Il lontano impero di Noxus stava iniziando a far sbarcare truppe nelle provincie meridionali, e i monaci decisero di portare al sicuro i loro piccoli ospiti prima che gli invasori potessero raggiungere Galrin. Strinsero quindi un patto con un mercante di Demacia, che riuscì a far imbarcare Sona e alcuni dei suoi amici su una delle ultime navi dirette lontano dal continente, subito prima che le imbarcazioni noxiane facessero blocco attorno alla costa occidentale di Ionia. Si guardò indietro con angoscia, conscia che non avrebbe fatto ritorno in quelle terre per molti anni... o forse mai più.\nDopo mesi di traversata, la nave giunse a Demacia, una terra strana e austera in cui la magia era temuta e malvista. I loro monaci venivano chiamati \"Raggianti\" e non veneravano dei o spiriti, ma attribuivano grande valore al mostrare benevolenza verso gli stranieri e i bisognosi.\nFu così che Sona venne adottata dalla famiglia Buvelle. Lord Barrett e sua moglie Lestara erano grandi sostenitori dell'ordine dei Raggianti, oltre che grandi mecenati delle arti conosciuti in tutta la Grande Città. Sona divenne come una sorella per loro figlia Kahina, e Lestara in particolare si affezionò molto a lei. La lingua demaciana si rivelò difficile da imparare, ma i Buvelle svilupparono uno speciale linguaggio gestuale che permise a Sona di comunicare facilmente con la sua nuova famiglia e i suoi amici.\nEppure desiderava potersi esprimere ancora meglio. Per dimostrare gratitudine nei confronti dei suoi concittadini adottivi, decise di usare il suo dono per deliziarli e confortarli, dedicandosi alla musica con rinnovata passione.\nLe voci sul suo talento si diffusero a macchia d'olio. Le sue esibizioni incantavano gli astanti, suscitando in loro sentimenti che andavano dal rammarico alla beatitudine, dall'orgoglio marziale alla pace più completa... e Lestara fu affascinata dal misterioso strumento che rendeva tutto questo possibile.\nSpulciando a fondo tra le biblioteche dei Raggianti, giunse alla conclusione che poteva trattarsi di uno dei leggendari etwahl, mistici manufatti risalenti a migliaia di anni prima della fondazione di Demacia, divenuti ormai introvabili in tutto il mondo. Se era vero, allora si trattava di un oggetto magico, e il legame sovrannaturale che Sona sembrava avere con esso rappresentava un dono estremamente pericoloso. Lestara la esortò a mantenere segreta quella storia per evitare di attirare l'attenzione dei cercatori di magia demaciani.\nSona obbedì, pur chiedendosi perché mai qualcosa che donava pace alla gente dovesse essere visto come una minaccia.\nAnni dopo, lord Barrett Buvelle venne ucciso ai Cancelli del Pianto mentre combatteva contro Noxus. Quando Kahina decise di raccogliere la spada e l'impegno militare di suo padre, Lestara decise tra le lacrime che per Sona era giunto il momento di tornare a Ionia, e le due si ritirarono da ogni impegno di corte per affrontare il viaggio insieme.\nNelle Terre Antiche era in corso una grande \"restaurazione\" dopo la guerra, ma la gente era stata profondamente cambiata da ciò che aveva dovuto sopportare, e Sona capì che per lei non c'era più posto. Salutando di nuovo Ionia, fece ritorno a Demacia con Lestara.\nTuttavia, anche la sua nuova patria ha la sua dose di problemi. In seguito all'assassinio di re Jarvan III, i cercatori di magia hanno guadagnato un potere considerevole e molti cittadini innocenti vengono ora perseguitati per qualsiasi presunto legame con la magia.\nCresciuta in due culture totalmente differenti, Sona è sempre più in contrasto con lo schieramento politico della sua famiglia. Ora le melodie del suo etwahl non servono più a donare conforto, ma anche a difendere ciò che ritiene giusto."
    },
    "Soraka": {
        "name": "Soraka",
        "region": "Targon",
        "image_url": "https://cmsassets.rgpub.io/sanity/images/dsfx7636/universe/b2796a7c60fc816f1bfc91f39495d3387cc43bbb-1215x717.jpg?accountingTag=LoL",
        "champ_url": "https://universe.leagueoflegends.com/it_IT/champion/soraka/",
        "lore": "Ere fa, quando il tempo stesso era giovane, gli abitanti del regno celeste guardavano alle nascenti razze di Runeterra con grande preoccupazione.\nErano creature pericolose e imprevedibili, che si allontanavano selvaggiamente dai grandi progetti degli esseri superiori. I segni e i destini ricamati nel cielo notturno venivano spesso ignorati o, ancor peggio, fraintesi dalle loro semplici menti mortali, provocando caos, incertezza e sofferenza.\nNon potendo più restare semplicemente a guardare, un giorno un essere celestiale decise di scendere nel reame dei mortali, con l'obiettivo di sciogliere i nodi nel tessuto del mondo. Questa figlia delle stelle prese forma di carne e sangue, e anche se la possente magia che le scorreva nelle vene bruciava il suo nuovo corpo, sapeva che il suo dolore sarebbe stato trascurabile rispetto al bene che avrebbe fatto curando tutto ciò che era rotto e incompleto.\nE così nacque Soraka, che intraprese un viaggio per curare i mortali che incontrava.\nNel suo peregrinare, scoprì rapidamente di quali crudeltà fossero capaci gli abitanti di Runeterra. Nei campi di battaglia delle guerre dilaganti, negli squallidi bassifondi delle città o nelle frontiere, là dove osano le creature selvagge, sembrava non esserci fine agli scontri, ai tradimenti e alle sofferenze a cui Soraka assistette. Osservava inerme i mortali, intenti a strappare con ignoranza i fili del destino che avrebbero potuto unire. Le loro vite erano troppo brevi, pensò. Non erano in grado di percepire i grandi disegni, ormai perduti.\nMa Soraka viveva tra loro, come una di loro, cercando di riparare i danni che poteva... Un giorno, però, successe qualcosa di incredibile e inaspettato.\nTra i grovigli, i nodi e gli squarci nella trama del destino, Soraka notò un nuovo motivo che si faceva sempre più costante e complesso.\nNella loro natura selvaggia, i mortali si stavano forgiando nuovi futuri. Dal reame celestiale, sembrava il caos più puro, ma con la sua nuova prospettiva e la benedizione delle stelle, che le permetteva di resistere all'erosione del tempo, Soraka iniziava a intravedere una bellezza quasi perfetta. I mortali erano capaci della più profonda crudeltà, ma avevano anche un infinito potenziale per la gentilezza e un'ispirazione all'altezza persino delle stelle.\nSoraka capì che non doveva riparare o replicare il motivo della trama celeste. Parte di lei desiderava i destini fissi e rassicuranti delle stelle, ma sotto sotto sapeva che i destini statici non potevano contenere l'imprevedibile potenziale dinamico della mortalità.\nFu così che trovò un rinnovato vigore, che la spinse a sbloccare tutti i potenziali inespressi in cui si imbatteva. Soraka cercava di ispirare e guidare le persone, non di proteggerle, curiosa di vedere le vie che i mortali avrebbero scoperto da soli nel loro breve momento di gloria.\nNel corso dei millenni, le leggende sulla figlia delle stelle si sono diffuse in tutta Runeterra. Alcune tribù del Freljord parlano ancora di una lontana viandante, una guaritrice con un corno che alleviava il gelido morso degli inverni più brutali. Nelle profondità di Zaun si parla di una dottoressa dalla pelle viola, che purificherebbe i polmoni dai danni del Grigio alchemico. Nella tumultuosa Ionia, le più antiche leggende dei Vastayashai'rei nominano una veggente che parlava con le stelle, e che evocava la loro luce per guarire i feriti e ustionare chi osava nuocere alle Terre Antiche.\nOra Soraka si è stabilita nei picchi occidentali del monte Targon. Protegge una tribù isolata di vastaya, alla quale insegna l'arte della guarigione mentre si occupa in silenzio delle sue esigenze. Solo Soraka sa cosa l'ha portata così vicino alla grande montagna, o quanto a lungo ci resterà.\nPiù volte ha visto intere civiltà danzare sull'orlo del baratro, e ha imparato che non può salvare chi non vuol essere salvato, e che chi non vuol vedere mai vedrà.\nCiò nonostante, Soraka è determinata a non arrendersi."
    },
    "Swain": {
        "name": "Swain",
        "region": "Noxus",
        "image_url": "https://cmsassets.rgpub.io/sanity/images/dsfx7636/universe/881860c2fe466f1f5b2f1775e352faa08d51de48-1920x1133.jpg?accountingTag=LoL",
        "champ_url": "https://universe.leagueoflegends.com/it_IT/champion/swain/",
        "lore": "Nato in una famiglia patrizia risalente al tempo delle primissime mura erette intorno a Noxus, Jericho Swain sembrava destinato a una vita privilegiata. Le casate dei nobili avevano giocato un ruolo chiave nell'ascesa di Boram Darkwill, alimentando la retorica del fatto che la loro gloriosa ascendenza racchiudeva la più grande forza della nazione.\nCiò nonostante, molti bramavano più potere e iniziarono a tramare contro Darkwill, stringendo un'alleanza segreta sotto il simbolo della rosa nera. Scoperto il complotto, Swain giustiziò di persona i suoi più prominenti ideatori. Tra essi v'erano anche i suoi genitori, i cui bisbigli riguardanti una \"pallida donna\" lo avevano allertato del pericolo per Noxus, l'impero che per lui valeva più della casata e della famiglia.\nEssi ricercavano un potere, una voce senza forma che risuonava nell'oscurità del Bastione Immortale. Qualcosa di simile al verso di un corvo...\nGrazie al suo ruolo nell'aver sventato il complotto, Swain ricevette una posizione nell'esercito noxiano, lontano da tutto ciò che conosceva. Imparò sulla sua pelle che l'impero non era forte per merito dei noxiani, come credeva, ma per la sua capacità di unire tutti gli uomini, a prescindere dalle loro origini. In prima linea, uno schiavo straniero era considerato alla pari di un nobile.\nEppure Swain trovava solo l'oscurità, all'indomani di ogni battaglia. Stormi di corvi famelici...\nDopo aver preso il controllo dei confini occidentali, Swain si fece una reputazione a Shurima, dove le sue forze costruirono una miriade di noxtoraa sulle sabbie del deserto. Col tempo, però, capì che era solo l'avidità a portare avanti l'impero. Lottando su troppi fronti e perdendo tempo sulle reliquie magiche, il vecchio Boram Darkwill iniziava a perdere colpi.\nQuando Noxus invase Ionia, Darkwill iniziò ad agire in modo sempre più scellerato, assegnando intere truppe alla ricerca di qualunque cosa potesse allungare la vita di un mortale. Con le forze di Swain ridotte all'osso, divenne quasi impossibile attaccare il nemico. Le truppe di Swain vennero sopraffatte alla battaglia di Placidium, dopo aver attirato la milizia locale in quella che doveva essere una trappola. I veterani vennero messi in fuga e Swain rimase gravemente ferito, con un ginocchio rotto e le lame di Ionia conficcate nel braccio sinistro.\nA un passo dalla morte, un corvo si avvicinò per nutrirsi, e Swain sentì un'oscurità vecchia e familiare che tornava in superficie. Ma non avrebbe ceduto. Non poteva farlo. Guardando l'uccello negli occhi, vide il riflesso del male che stava strangolando il cuore di Noxus. Una rosa nera. Una pallida signora... e il suo imperatore fantoccio. Swain comprese che il complotto non era stato sventato e che lui era stato tradito e mandato a morire. Avevano sedotto Darkwill, l'uomo che non erano riusciti a detronizzare.\nRiusciva a scorgere questa verità non nella mente di un corvo, ma in qualcosa di più grande. Il potere che i suoi genitori stavano cercando, gli occhi demoniaci che brillavano nell'oscurità...\nAllontanato dall'esercito per il suo \"fallimento\" militare e considerato poco più di uno storpio, Swain decise di scoprire la verità nascosta nel Bastione Immortale: un'antica entità, che preda i morenti e consuma i loro segreti, così come aveva cercato di fare con quelli di Swain. Egli aveva scrutato l'oscurità e aveva visto qualcosa che nemmeno l'entità aveva scoperto: un modo per brandirne il potere.\nDopo anni di preparativi, Swain e i suoi alleati presero il controllo di Noxus in una sola notte. Guarito fisicamente dal demone, schiacciò Darkwill davanti ai suoi seguaci, lasciando un trono vuoto e in frantumi.\nLa visione di Swain per il futuro di Noxus prevede la forza nell'unità. Richiamò le truppe dalle campagne impossibili di Darkwill e, dopo aver stabilito il Trifarix, fece in modo che nessuno potesse governare l'impero da solo. È pronto ad accettare chiunque giuri fedeltà all'impero. Anche i membri della Rosa Nera, nonostante continuino a tramare contro di lui.\nAccumulando sapere, così come il demone aveva fatto prima di lui, Swain ha previsto pericoli molto più gravi che si celano agli sguardi della gente comune. Molti noxiani si chiedono segretamente se l'oscurità che affrontano non venga messa in ombra dalle oscure gesta di Swain...\nI sacrifici sono appena iniziati, per il bene di Noxus."
    },
    "Sylas": {
        "name": "Sylas",
        "region": "Demacia",
        "image_url": "https://cmsassets.rgpub.io/sanity/images/dsfx7636/universe/e653368823aa1fbaf7955ce92bca15a81abc8440-1920x1190.jpg?accountingTag=LoL",
        "champ_url": "https://universe.leagueoflegends.com/it_IT/champion/sylas/",
        "lore": "In quanto mago nato in una povera famiglia di Demacia, Sylas di Dregbourne era forse condannato fin dall'inizio. Nonostante il basso ceto sociale, i suoi genitori credevano fermamente negli ideali del loro paese. Così, quando scoprirono che il proprio figlio era ''affetto'' da un potere sovrannaturale, lo convinsero a consegnarsi ai cercatori di magia del regno.\nNotando la strana abilità del ragazzo nel percepire la magia, utilizzarono Sylas per identificare gli altri maghi nascosti in città. Per la prima volta in assoluto sentì di avere un futuro, una vita al servizio del suo paese, e si dedicò con fervore al suo incarico. Era orgoglioso, ma solo: non poteva avere contatto con nessuno tranne che con i suoi responsabili.\nGrazie al suo lavoro, Sylas iniziò a rendersi conto che la magia era molto più diffusa di quanto Demacia fosse disposta ad ammettere. Percepiva barlumi di poteri nascosti anche tra le persone ricche e influenti... spesso tra le prime a condannare i maghi. Ma mentre i poveri venivano puniti, i ricchi sembravano essere al di sopra della legge, e quest'ipocrisia fece germogliare i primi semi del dubbio nella mente di Sylas.\nAlla fine questi dubbi sbocciarono in occasione di un evento fatale, quando Sylas e i suoi responsabili scoprirono una maga che si nascondeva nelle campagne. Era praticamente una bambina, e Sylas provò compassione per lei. Quando provò a proteggerla dai cercatori di magia, le sfiorò accidentalmente la pelle. La magia della piccola percorse il corpo di Sylas, ma invece di ucciderlo trovò sfogo proiettandosi dalla sua mano in scariche violente e incontrollate. Si trattava di una capacità che non sapeva di possedere, che provocò la morte di tre persone, compreso il suo mentore cercatore di magia.\nConscio dell'accusa di omicidio che avrebbe gravato su di lui, Sylas si diede alla fuga, guadagnandosi la fama di mago più pericoloso di Demacia. Quando alla fine i cercatori di magia lo trovarono, non mostrarono alcuna pietà.\nSebbene fosse solo un ragazzo, Sylas fu condannato al carcere a vita.\nLanguì nelle profondità più oscure della fortezza dei cercatori di magia, costretto a indossare pesanti ceppi di petricite che inibivano i suoi poteri. Privato della sua vista arcana, il cuore duro come la pietra che lo imprigionava, sognava di vendicarsi di tutti quelli che l'avevano rinchiuso lì.\nDopo quindici miserabili anni, una giovane volontaria dei Raggianti di nome Luxanna iniziò a fargli visita. Anche con i ceppi, Sylas capì che era una maga estremamente potente e unica, e col tempo i due strinsero un legame particolare e segreto. In cambio della conoscenza di Sylas su come controllare la magia, Lux gli parlava del mondo fuori dalla sua cella e gli portava tutti i libri che desiderava.\nCol tempo, dopo averla manipolata con cura, la convinse a portargli un tomo proibito, gli scritti originali del grande scultore Durand, che illustravano il suo lavoro con la petricite.\nL'opera rivelò a Sylas i segreti della pietra. Si trattava della base della difesa demaciana contro i danni della stregoneria, ma scoprì che non eliminava la magia, bensì si limitava ad assorbirla.\nE se il potere veniva mantenuto dentro la petricite, si chiese Sylas, avrebbe potuto sprigionarlo...?\nGli serviva solo una fonte di magia. Una fonte come Lux.\nMa lei non tornò mai più a fargli visita. La sua famiglia, i potentissimi Crownguard, avevano scoperto il loro rapporto e si erano infuriati: Lux aveva infranto la legge per aiutare un vile criminale. Senza ulteriori spiegazioni, venne disposta l'esecuzione di Sylas.\nSul patibolo, Lux implorò per la vita del suo amico, ma le sue preghiere rimasero inascoltate. Mentre il boia la scansava per alzare la sua spada, Sylas riuscì a toccare Lux. Come aveva previsto, il potere della ragazza confluì nelle catene di petricite e fu a sua disposizione, pronto per essere sprigionato. Con quella magia rubata, Sylas conquistò violentemente la libertà, risparmiando solo la giovane e terrorizzata Crownguard.\nLasciò la fortezza dei cercatori di magia non come reietto ma come un nuovo, sprezzante simbolo dei vessati e dei perseguitati di Demacia. Viaggiando in segreto per il regno, riunì una schiera di maghi esiliati... Tuttavia, forse aveva sempre saputo che neppure i loro poteri combinati sarebbero stati sufficienti a rovesciare il trono.\nFu così che Sylas, assieme a una manciata di fedelissimi e in sella a robusti buoi, si diresse oltre le montagne del nord per raggiungere la gelida tundra del Freljord.\nLà avrebbe cercato nuovi alleati e conquistato la grande magia elementale narrata nelle antiche leggende, per poter tornare a Demacia e distruggere il sistema che ormai da troppo tempo opprimeva i maghi come lui."
    },
    "Syndra": {
        "name": "Syndra",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/f292e53a2a59925e3c10bc4ee9917f92d35aec03-1920x1080.jpg?accountingTag=LoL",
        "champ_url": "https://universe.leagueoflegends.com/it_IT/champion/syndra/",
        "lore": "Syndra era una bambina di Navori incline alle distrazioni. Spesso si perdeva nella magica bellezza di uno stagno eclissato nell'ombra, o in una fila di saccarabei in marcia su un muro. Quando trascurava i suoi doveri domestici veniva sgridata duramente da sua madre per la sua scarsa concentrazione. Syndra veniva incolpata anche quando il latte andava a male, o quando si presentava qualunque piccolo problema.\nSuo fratello maggiore, Evard, la prendeva in giro più di tutti. Syndra spesso andava nel suo nascondiglio preferito, il salice spettrale, un albero sacro del suo villaggio. In solitudine parlava a bassa voce con l'albero, per ore e ore, in cerca di conforto. Una sera, a sua insaputa, venne seguita da Evard e i suoi amici. Subito iniziarono a ridere delle sue lacrime infantili. Lei cercava di ignorare gli insulti, ma la rabbia e la vergogna si facevano sempre più insostenibili. A un certo punto uno dei ragazzi le lanciò una zolla di terra in testa.\nSyndra non riuscì più a controllare le emozioni. La sua rabbia eruttò dal suo profondo sotto forma di scintillanti, magiche sfere oscure, cariche del peso del suo dolore.\nQuesta potente dote era rimasta sopita, fino ad allora. Si agitò con forza esplosiva, mentre le sfere, come fossero perle di negatività, assorbivano la magia spirituale del mondo intorno a lei, risucchiando l'essenza vitale del salice spettrale. Evard e i suoi amici scapparono in preda al panico, mentre l'albero si contorceva e la sua corteccia diventava nera come la pece.\nPrivati del salice spettrale, gli abitanti del villaggio iniziarono a temere che la connessione con lo spirito di Ionia fosse stata recisa. La colpa fu data alla famiglia di Syndra. I suoi familiari, costretti a cercare una nuova casa, avevano iniziato a temere la sua magia.\nDopo mesi di viaggio, raggiunsero la costa e incontrarono un monaco eremita di nome Konigen, che raccontò dell'isola di Fae'lor e di come insegnasse il controllo della magia a chi voleva apprenderlo. La famiglia di Syndra non vide altre opzioni; forse avrebbe avuto successo laddove loro avevano fallito. La giovane Syndra salì sulle scale del tempio sul dirupo, scavato molto tempo prima nella pietra nera, a ridosso del mare. Le mancava la sua vecchia vita, ma cercava di apprendere la saggezza del suo maestro, facendo di tutto per dominare le sue emozioni.\nSyndra, però, iniziò a sentirsi frustrata, perché le sembrava che invece di ottenere controllo perdesse potere magico, col passare degli anni. Konigen aveva iniziato a rinchiudersi tutte le mattine per meditare, senza insegnarle nulla di nuovo. Un mattino Syndra decise di affrontarlo. Coi denti stretti dalla fatica, il maestro ammise che stava coscientemente mettendo un freno al suo potere, per la sua stessa sicurezza. Tale negatività aveva un effetto strano e imprevedibile sulla realtà e Syndra era cresciuta ben oltre le sue capacità come mentore.\nSyndra si sentì tradita come mai nella vita. Konigen cercò di calmarla, ma non fece altro che farla infuriare... e in quel momento perse la concentrazione.\nLe fondamenta del tempio tremarono. La luce del mattino si fece pallida. Syndra si alzò in volo sul pavimento, traboccante di frustrazione. Afferrò le sfere oscure dall'aria e le scagliò attraverso il corpo del suo mentore, obbligandolo a provare tutta la sua amarezza, uccidendolo.\nIl soffitto cedette, facendo precipitare i detriti e seppellendo i giardini sacri. Syndra rivolse il suo potere contro ciò che restava del tempio, scuotendo tutta Fae'lor e attingendo alla magia pura dell'isola stessa.\nMai una simile energia era stata così concentrata in un solo punto, e fu lo spirito di Ionia che si fece avanti per contrastarla. Il suolo si aprì sotto Syndra, trascinandola in una profonda caverna, dove delle radici la trascinarono in una vasca di acqua viva, per sopprimere i suoi poteri e intrappolarla in un sonno magico.\nSyndra sognò per un'eternità. Buona parte del mondo dimenticò la sua esistenza.\nLa guerra contro l'impero di Noxus divise il popolo di Ionia e Syndra venne svegliata da chi un tempo faceva la guardia a Fae'lor. Alcuni erano andati a ucciderla, altri speravano che potesse aiutare contro la minaccia di Noxus, ma lei scatenò il caos contro tutti. Non era disposta a essere una pedina nel gioco di qualcun altro. Distruggendo le mura della fortezza che era stata costruita sulla sua isola prigione, alzò la sua torre più grande verso il cielo, per farsi portare via.\nNon era disposta a farsi controllare. Non un'altra volta."
    },
    "Tahm kench": {
        "name": "Tahm kench",
        "region": "Runeterra",
        "image_url": "https://cmsassets.rgpub.io/sanity/images/dsfx7636/universe/d91032cb4c9d79b936a5de191e3e4465986c6994-1215x717.jpg?accountingTag=LoL",
        "champ_url": "https://universe.leagueoflegends.com/it_IT/champion/tahmkench/",
        "lore": ""
    },
    "Taliyah": {
        "name": "Taliyah",
        "region": "Shurima",
        "image_url": "https://cmsassets.rgpub.io/sanity/images/dsfx7636/universe/0c12d269b7ef51c4b52eee81713e372e4405650f-1215x717.jpg?accountingTag=LoL",
        "champ_url": "https://universe.leagueoflegends.com/it_IT/champion/taliyah/",
        "lore": ""
    },
    "Talon": {
        "name": "Talon",
        "region": "Noxus",
        "image_url": "https://cmsassets.rgpub.io/sanity/images/dsfx7636/universe/c32976e06ac05ca62ee2516d6f572a367c57da2c-1215x717.jpg?accountingTag=LoL",
        "champ_url": "https://universe.leagueoflegends.com/it_IT/champion/talon/",
        "lore": "I primi ricordi di Talon sono l'oscurità dei passaggi sotterranei di Noxus e il rassicurante acciaio di una lama. Non ricorda una famiglia, il calore materno, la gentilezza. Solo il tintinnio dell'oro rubato e la sicurezza di un muro gli sono cari. Grazie al suo talento truffaldino e al suo acume, Talon riuscì a guadagnarsi da vivere nei pericolosi bassifondi di Noxus. La sua abilità con le lame lo rese presto una minaccia, spingendo le gilde a mandargli dei sicari, con un semplice messaggio: unirsi a loro o venire ucciso. In tutta risposta, Talon lasciava i loro cadaveri nel fossato di Noxus.\nI tentati omicidi si fecero sempre più pericolosi, finché un giorno Talon incrociò la spada con un avversario alla sua altezza. Con sua somma sorpresa, Talon venne disarmato, scoprendo che dietro l'altra lama si nascondeva il generale Du Couteau, che gli propose un'altra scelta: morire per mano sua, o servire come agente dell'Alto Comando di Noxus. Talon scelse la vita, a condizione di essere solo al servizio di Du Couteau, perché gli unici ordini a cui obbediva erano quelli di chi non era in grado di sconfiggere.\nTalon rimase nell'ombra, portando a termine missioni segrete per conto di Du Couteau, che lo portarono dalle gelide lande del Freljord ai santuari interni di Demacia. Quando il generale sparì, invece di riprendersi la sua libertà, partì alla ricerca del generale, per il quale aveva sviluppato un grandissimo rispetto, in anni di servizio. Divenne ossessionato dall'idea di scoprire dove fosse finito, ed è ancora alla ricerca del responsabile della scomparsa di Du Couteau."
    },
    "Taric": {
        "name": "Taric",
        "region": "Targon",
        "image_url": "https://cmsassets.rgpub.io/sanity/images/dsfx7636/universe/08e9f794f7bb45bf947e2196cca27b1abb5959f8-1215x717.jpg?accountingTag=LoL",
        "champ_url": "https://universe.leagueoflegends.com/it_IT/champion/taric/",
        "lore": "Per i nobili difensori di Demacia, la vita quotidiana è un fulgido esempio di altruismo e dedizione agli ideali del re e del paese. Chiamato a continuare la lunga tradizione militare della sua famiglia, Taric non si sarebbe mai sognato di sottrarsi alla responsabilità, ma non poneva limiti su chi e cosa avrebbe protetto.\nIl giovane guerriero si addestrava senza sosta e aveva grandi doti marziali. Nelle poche ore di tempo libero riusciva persino a trovare altri modi per servire la patria. Si offrì volontario nei Raggianti, con i quali si occupava dei malati e ricostruiva le case danneggiate dalle alluvioni. Prestò i suoi talenti creativi ai tagliapietre e agli artigiani, che ergevano monumenti alla gloria della Protettrice Alata e ai nobili ideali che rappresentava.\nUn'opera d'arte. La vita di un estraneo. Queste erano le cose per cui valeva la pena lottare per Demacia. Taric vedeva tutti come creature belle e fragili, degne di essere salvate.\nPer fortuna, il suo modo di fare disarmante e il suo calore innato gli permisero di ignorare le critiche dei suoi commilitoni e degli ufficiali. Fece una modesta carriera militare e arrivò persino a combattere accanto a un giovane Garen Crownguard.\nIronicamente, fu proprio l'ascesa di Taric a provocarne la caduta, almeno per quel che riguarda Demacia.\nPromosso nella prestigiosa Indomita Avanguardia, si trovò costretto ad adottare una condotta più rigida. Non avrebbe più potuto vagare per le foreste in cerca di animali rari, saltare gli addestramenti per ascoltare le ballate dei bardi nelle taverne, o non presentarsi alle ispezioni per ammirare il manto argenteo della notte che si posava sull'entroterra. Taric iniziò a sentirsi in guerra con se stesso e presto venne ripreso per la sua insubordinazione.\nFu proprio Garen a dirgli di controllarsi e di fare il suo dovere. Vedeva in Taric il potenziale di diventare uno dei più grandi eroi di Valoran, ma lui sembrava storcere il naso davanti al suo destino e alla sua stessa patria.\nPer evitare di doverlo degradare, assegnò Taric al servizio del capitano di spada dell'Avanguardia, anche se nessuno dei due era particolarmente felice della scelta. Quando il vecchio fu ucciso in battaglia, insieme al resto della sua scorta, si scoprì che Taric aveva abbandonato la sua postazione... e voci dicevano che l'avevano visto aggirarsi nei chiostri di un tempio in rovina, poco distante.\nNon c'era altro da dire. Erano morti più di dieci guerrieri e Taric avrebbe dovuto affrontare il boia.\nCiò nonostante, chiedendo pietà per l'amico, Garen intervenne. In quanto successore del capitano di spada, condannò Taric alla \"Corona di Pietra\". In accordo con le più antiche tradizioni di Demacia, fu inviato a scalare il monte Targon, una prova alla quale pochissimi sopravvivono.\nAnche se la Corona di Pietra permetteva ai disonorati di fuggire da Demacia e di crearsi una nuova vita in esilio, Taric si imbarcò sulla prima nave per il sud e giurò di espiare le sue colpe.\nLa scalata fu quasi fatale, tanto per il suo corpo quanto per la sua anima. Taric ignorò il dolore, gli spettri dei suoi commilitoni morti e ogni altra prova a cui la montagna lo sottoponeva. Quando fu vicino alla vetta, fu assalito da un'ondata di visioni di morte e distruzione...\nVide la grande Biblioteca di Alabastro in fiamme... e si lanciò in quell'inferno per recuperare le divine poesie di Tung. Urlò di rabbia mentre la Guardia del Gelo gettava l'ultimo cervo onirico nell'Abisso ululante e si gettò nel precipizio nel disperato tentativo di salvarlo. Alle porte del Bastione Immortale, Taric cadde in ginocchio vedendo il corpo straziato di Garen penzolare da una forca, per poi alzare il suo scudo e partire alla carica verso le orde di Noxus.\nQuando le visioni svanirono, Taric si trovò in cima alla montagna e scoprì di non essere solo. Davanti a lui c'era qualcosa che indossava la forma di un uomo, ma i cui lineamenti cristallini brillavano della luce delle stelle. La sua voce era come mille sussurri che penetravano Taric come una lama.\nGli svelò delle verità che in qualche modo già conosceva. Gli parlò della responsabilità alla quale si era preparato per tutta la vita, pur senza saperlo, e gli disse che ogni sua decisione l'aveva portato lì, in quel momento, sul Targon.\nLui sarebbe stato lo scudo di Valoran nelle grandi guerre future.\nRinato come incarnazione della Protettrice, Taric accettò con gioia la sua nuova vocazione. Quella di guardiano incrollabile di un mondo intero."
    },
    "Teemo": {
        "name": "Teemo",
        "region": "Bandle city",
        "image_url": "https://cmsassets.rgpub.io/sanity/images/dsfx7636/universe/cbec5c5ced03b21b745997294e4a391d77cf6720-1920x1080.jpg?accountingTag=LoL",
        "champ_url": "https://universe.leagueoflegends.com/it_IT/champion/teemo/",
        "lore": "Teemo è una leggenda tra i suoi fratelli e sorelle yordle di Bandle. Stando agli yordle, c'è qualcosa di strano in lui. Anche se a Teemo piace la compagnia degli altri yordle, insiste spesso nell'operare da solo nelle missioni in difesa di Bandle. Malgrado la sua personalità piacevole, in combattimento scatta qualcosa nella mente di Teemo che fa in modo che non gli pesi porre fine alle vite dei nemici che incontra in pattuglia. Già quando era una giovane recluta, il sergente istruttore e le altre reclute trovavano abbastanza sconcertante che, anche se Teemo era normalmente adorabile e gentile, una volta iniziati gli esercizi di combattimento diventava serissimo e molto efficiente. I superiori di Teemo lo hanno spostato velocemente negli Scout della Navemadre, una delle unità di Forze speciali più famose di Bandle, oltre ai Commando Megling.\nMentre la maggior parte degli yordle non riesce a affrontare le missioni di ricognizione solitaria con molta finezza, Teemo eccelle. I suoi successi nella difesa di Bandle dagli infiltrati lo rendono uno dei più pericolosi yordle viventi, anche se non si direbbe proprio, vedendolo bere una tazza di idromele nella sua taverna preferita. La sua arma caratteristica, una cerbottana, usa un raro veleno di ajunta che raccoglie personalmente dalle giungle di Kumungu. Per affrontare i lunghi periodi di isolamento, Teemo ha fatto amicizia con Tristana, membro delle Forze speciali di Bandle. Teemo è un piccolo nemico che molti hanno imparato a temere; nonostante le sue dimensioni, può diventare davvero pericoloso."
    },
    "Thresh": {
        "name": "Thresh",
        "region": "Isole ombra",
        "image_url": "https://cmsassets.rgpub.io/sanity/images/dsfx7636/universe_live/81ee3c3a300d102ecd650a0fb8e57738b12ead78-1215x717.jpg?accountingTag=LoL",
        "champ_url": "https://universe.leagueoflegends.com/it_IT/champion/thresh/",
        "lore": "Il terrificante spettro oggi noto come Thresh un tempo era un uomo semplice, ma tormentato. In un'epoca che la storia ha ormai dimenticato, era un umile guardiano di un ordine dedito a raccogliere e proteggere la conoscenza arcana. Questo ordine era stato fondato sulle Isole Benedette, nascoste e protette dal mondo esterno da una pallida nebbia magica.\nI maestri dell'ordine riconobbero i lunghi anni di servizio di Thresh e gli affidarono il compito di custodire alcune cripte nascoste sotto la città di Helia. Era lì che veniva conservata un'ampia raccolta segreta di pericolosi artefatti tenuti sotto chiave. Dotato di una volontà ferrea e molto metodico, Thresh era adatto a tale lavoro... ma perfino allora, la sua propensione alla crudeltà era stata notata dai suoi confratelli. Benché non si fosse ancora manifestata in episodi cruenti, o almeno nessuno che potesse essere dimostrato, Thresh era evitato da molti.\nDivenne chiaro che gli era stato dato un compito che lo tenesse lontano dagli altri, impedendogli di ottenere il riconoscimento che riteneva di meritare. Gli anni di solitudine nell'oscurità lasciarono il segno e Thresh divenne sempre più risentito e geloso, camminando lungo le ampie sale appoggiato al suo bastone-lanterna, con i suoi pensieri carichi di rancore come unica compagnia.\nLa sua opportunità arrivò quando gli eserciti di un re folle riuscirono a penetrare la nebbia protettiva e arrivarono senza invito sulle rive delle Isole Benedette.\nIn segreto, Thresh gioì del massacro che ne seguì. Il re invasore era ossessionato dal desiderio di riportare in vita la sua regina, e Thresh lo condusse volontariamente alle leggendarie Acque della Vita.\nNessuno, a parte i membri più anziani dell'ordine, aveva mai avuto il permesso di entrare nelle catacombe nascoste che ospitavano le Acque. Accompagnato dai guerrieri più forti del re, Thresh rise mentre i guardiani di quel luogo sacro venivano massacrati davanti ai suoi occhi. Alla fine, credeva, avrebbe ricevuto ciò che meritava da tempo.\nSolo coloro che erano lì potrebbero raccontare ciò che davvero accadde quando il re immerse il corpo senza vita della moglie nelle Acque, ma ciò che successe dopo scosse tutta Runeterra.\nUn'ondata catastrofica di energia oscura emerse dall'acqua e avvolse Helia, diffondendosi rapidamente sul resto delle Isole Benedette, mentre la nebbia bianca che le proteggeva diventava nera e famelica. Ogni creatura vivente sul suo cammino moriva all'istante, eppure i loro spiriti non potevano lasciarla, catturati in una nuova e terrificante esistenza a metà tra la vita e la morte. Thresh stesso fu tra i primi a essere fagocitato dalla nebbia... ma mentre gli altri gridavano in agonia davanti a questa fine, lui ne gioì.\nEmerse da questo cataclisma, da questa Rovina, come una mostruosità spettrale, che provava piacere all'idea di poter tormentare gli altri senza timore di punizioni e libero dai limiti della mortalità.\nNei decenni e nei secoli che seguirono, il suo aspetto soprannaturale cambiò lentamente per rispecchiare la malizia e la crudeltà che avevano sempre infettato il suo cuore. Con suo gran divertimento, Thresh capì che la maggior parte degli altri spiriti intrappolati nella Nebbia Oscura mantenevano solo frammenti delle loro identità passate, perfino i più forti degli invasori stranieri come Hecarim o Ledros, mentre il suo potere continuava a crescere.\nGuidato dal rancore a dare la caccia a quelle che riteneva essere anime inferiori, le vittime preferite di Thresh sono sempre state quelle che avrebbero sofferto di più per le sue attenzioni. Indipendentemente da quanto sia forte la loro determinazione, resistenza o fede, cerca sempre di spezzarle il più lentamente possibile, imparando le loro paure e debolezze e tormentandole fino alla fine. Solo quando la vita delle sue vittime è ormai a brandelli, hanno perso qualsiasi motivazione, i loro cari strappati dalle loro braccia e l'ultimo barlume di speranza è ormai spento, le catene uncinate di Thresh finalmente le trascinano nella sua morsa immortale.\nPerfino a questo punto, la morte non porta alcun sollievo alle sue povere vittime, perché lo spettro strappa l'anima di tutti coloro che uccide, imprigionandoli nella sua lanterna maledetta, affinché siano per l'eternità testimoni impotenti delle sue razzie.\nUna sola anima gli è scappata.\nSenna, una delle odiate \"Sentinelle della Luce\", morta inutilmente dopo aver affrontato Thresh in una cripta dimenticata. Lucian, il marito della donna, distrutto dal dolore, inseguì il crudele spirito per anni, diventando ossessionato dalla caccia e lasciando che la sofferenza e la rabbia lo consumassero quasi del tutto. Per Thresh, tutto ciò era delizioso.\nTuttavia, prima che potesse finalmente reclamare l'anima di Lucian, un colpo animato dalla vendetta infranse la lanterna dello spettro, liberando lo spirito di Senna.\nIncuriosito dall'evidente forza del loro legame mortale, decise di concedere loro quella piccola e insignificante vittoria, sapendo fin troppo bene che il gioco di luce e ombra che hanno iniziato è tutt'altro che finito..."
    },
    "Tristana": {
        "name": "Tristana",
        "region": "Bandle city",
        "image_url": "https://cmsassets.rgpub.io/sanity/images/dsfx7636/universe/1c1cbd9b934a2c5ff23e5340ca774f62712d28f4-1215x717.jpg?accountingTag=LoL",
        "champ_url": "https://universe.leagueoflegends.com/it_IT/champion/tristana/",
        "lore": "Come la maggior parte degli yordle, Tristana è sempre stata affascinata dal mondo oltre Bandle City. Ha viaggiato ovunque, mostrando sempre grande entusiasmo e meraviglia per la varietà dei luoghi, le persone e le creature in cui si è imbattuta. Grazie ai percorsi nascosti noti solo agli yordle, ha esplorato il regno materiale in lungo e in largo, senza farsi vedere quasi mai.\nHa visto cose meravigliose, come la migrazione dei troll dei ghiacci attraverso i banchi di ghiaccio all'estremo nord, nello spettacolo di aurore caleidoscopiche. Ha visto navi da guerra farsi a pezzi a vicenda in battaglie navali che hanno sconvolto i mari. Ha osservato, sbalordita, grandi eserciti marciare compatti e precisi attraverso le sabbie infinite del sud, uno spettacolo che lascerebbe a bocca aperta qualunque yordle.\nMa la spensieratezza di Tristana è svanita quando ha assistito alla distruzione di una foresta di Bandle. Questi luoghi sono intrisi della magia dei portali intorno ai quali crescono, e rappresentano per gli yordle un rifugio sicuro dal mondo. Tristana, assopita al sole, si era svegliata di soprassalto mentre gli alberi intorno a lei cadevano e bruciavano. Un gruppo di predoni armati stava devastando la foresta con asce e fuoco, guidato da uno stregone avvolto di energia oscura.\nTristana si era nascosta terrorizzata. Lo stregone aveva concentrato il suo potere sul portale nel cuore della foresta, pronunciando alcune parole. Tristana, con le orecchie ancora ronzanti, aveva visto il portale crollare per non aprirsi mai più. Gli echi di quella devastazione erano arrivati fino a Bandle City, gettando gli yordle nella disperazione.\nTristana non aveva mai provato un dolore del genere, e si sentiva in colpa per non essere intervenuta. Non avrebbe mai più permesso che accadesse una cosa del genere. In quel momento aveva deciso di diventare la guardiana di tutte le foreste di Bandle e degli altri yordle.\nTristana si era spesso stupita di come i mortali difendessero le cose a loro più care. Sebbene non capisse il motivo di proteggere metalli luccicanti o mura di pietra, rispettava i loro metodi e aveva deciso di copiarli. Gli altri yordle l'avevano guardata incuriositi quando aveva iniziato a marciare intorno ai confini di Bandle City con lo sguardo torvo, alla ricerca di eventuali pericoli. Aveva iniziato a chiamare il cibo \"razioni\", e si concedeva tempi ristretti per riposare e rilassarsi.\nMa mancava ancora qualcosa. Nei suoi viaggi aveva visto molte potenti invenzioni, tra cui i cannoni a polvere nera di Bilgewater. Ispirandosi ad essi, aveva raccolto abbastanza dischi di metallo prezioso per ordinare la realizzazione di un'arma adatta alle sue ridotte dimensioni.\nCon un sorriso sardonico, l'aveva chiamata Boomer.\nDa allora Tristana ha difeso le foreste di Bandle da innumerevoli minacce. Nelle giungle delle Isole Serpente è intervenuta in uno scontro tra i locali Buhru e i cacciatori di tesori di Valoran che si stavano avvicinando troppo a un portale nascosto, facendo scappare tutti a gambe levate dopo essersi gettata nella mischia con in braccio il suo Boomer tonante. E nei roventi deserti ai confini di Shurima, ha distrutto un orrore del Vuoto che aveva iniziato a consumare un'oasi segreta, facendolo saltare in aria dopo avergli conficcato una bomba in gola.\nTristana è diventata una specie di leggenda a Bandle City, e ultimamente alcuni yordle hanno iniziato a imitarla, provando, con scarsi risultati, a emulare la sua autodisciplina. Alcuni si sono fatti addirittura costruire delle armi simili a Boomer dal pazzoide inventore Rumble, che cerca sempre di conquistare l'approvazione di Tristana. Anche se Tristana trova tutto questo piuttosto imbarazzante, è giunta alla conclusione che se proprio devono difendere le strade che portano a Bandle City, tanto vale che lo facciano come si deve. Così ha iniziato ad addestrare queste nuove reclute, che hanno adottato il soprannome di Cannonieri di Bandle.\nAd ogni modo, Tristana viene spesso vista andare di pattuglia da sola. In questo modo, protegge le foreste di Bandle e ne approfitta per starsene un po' lontana dai suoi nuovi, e alquanto seccanti, apprendisti."
    },
    "Trundle": {
        "name": "Trundle",
        "region": "Freljord",
        "image_url": "https://cmsassets.rgpub.io/sanity/images/dsfx7636/universe/b4171832dc2ac886f2240e723ab9d07e5335f538-1215x717.jpg?accountingTag=LoL",
        "champ_url": "https://universe.leagueoflegends.com/it_IT/champion/trundle/",
        "lore": "I troll sono solitamente creature rozze e imponenti che abitano nei luoghi meno ospitali di Runeterra. Pur non essendo invulnerabili, hanno la fortuna di avere una costituzione robusta e la capacità di guarire più rapidamente delle altre razze mortali (soprattutto dei fragili umani). Significa che possono resistere ai climi più estremi, con poche risorse, semplicemente sopravvivendo ai rivali, motivo per cui molte delle tribù più grandi vivono ancora sulle montagne del Freljord.\nTrundle nacque in una sudicia caverna, in una cucciolata di quindici fratelli e sorelle. Erano tempi particolarmente difficili, quindi solo sette di loro divennero abbastanza forti da unirsi ai ranghi della banda del capotribù... e solo tre superarono il primo inverno di razzie.\nMentre la banda banchettava, il capotribù parlò della sua intenzione di tornare a razziare le stesse terre. Tutti li avrebbero temuti. Sarebbe stato sempre più facile.\nTrundle si incupì, si alzò e disse che era un pessimo piano. Le persone che avevano schiacciato non avevano più niente. Sarebbero dovuti tornare l'inverno successivo, quando i granai sarebbero stati nuovamente pieni e il bestiame sarebbe cresciuto a sufficienza per sfamare i troll.\nA molti degli altri troll non piacque per niente l'idea. Iniziarono a digrignare i denti e a battersi i lati della testa nel tentativo di comprendere il suggerimento di Trundle. Era un codardo? Il freddo gli aveva congelato il cervello? Il capotribù colpì Trundle con un sasso e lo scaraventò giù dal fianco della montagna. Nella banda non c'era spazio per gli stupidi.\nTrundle vagò a lungo, perché sapeva che non sarebbe stato il benvenuto in nessun luogo dei dintorni. Evitò le altre tribù di troll sparse per la tundra ed ebbe la cautela di tenersi alla larga dagli yeti selvaggi degli altopiani. Di notte alzava lo sguardo verso le stelle, ripensando alle storie che gli avevano raccontato da cucciolo: le leggende di Grubgrack il Saggio e quelle degli antichi re dei troll, che seguirono i vecchi dei e ricevettero potenti armi come simbolo del loro diritto di governare il mondo.\nUn giorno Trundle arrivò a una grande spaccatura nel terreno. Era contento di essere al riparo dal vento, ma presto si trovò in un labirinto di canyon ululanti e contorti che sembravano affondare nel Freljord più di quanto si stagliassero verso l'alto le montagne.\nE, in fondo a quell'abisso, incontrò la strega dei ghiacci.\nLo aspettava su un lago ghiacciato e scintillante, circondata da piccoli guerrieri umani coperti di pellicce e metallo. Trundle non si fece intimidire, ma la strega dei ghiacci voleva sapere come avesse trovato quel posto, nel cuore del suo regno, e come potesse camminare sul lago.\nTrundle guardò in basso. Il ghiaccio sotto i suoi piedi era più scuro del cielo notturno, che in quel momento sembrava ancor più lontano. Questa cosa gli faceva dimenare il cervello nel cranio.\nLa strega dei ghiacci gli disse che era speciale, che era un \"figlio del gelo\", e che quindi doveva stare lì con lei. Ma Trundle non voleva, e le disse che era stato espulso dal capotribù, e che voleva trovare una grande arma per diventare un re dei troll, come Grubgrack e tutti gli altri. Con sua sorpresa, la strega dei ghiacci acconsentì e gli diede una poderosa mazza di ghiaccio, chiamata Brividosso. Con quella sarebbe potuto diventare re di tutti i troll, per poi formare una grande alleanza con la sua tribù umana.\nAccettò felice e intraprese il lungo viaggio verso casa.\nAl suo arrivo, il capotribù gli rise in faccia... finché Trundle non lo colpì in testa con Brividosso. In un istante il vecchio troll venne congelato dalla magia della mazza, che con un secondo colpo mandò il suo corpo in frantumi.\nStupiti dalla nuova forza di Trundle, i membri della banda ascoltarono il suo racconto della strega dei ghiacci e dell'alleanza che aveva promesso. Trundle era intelligente. Trundle era stato scelto per brandire un grande potere. Trundle sarebbe stato il loro re.\nE con Trundle a guidare la carica, il momento dei troll sarebbe presto arrivato."
    },
    "Tryndamere": {
        "name": "Tryndamere",
        "region": "Freljord",
        "image_url": "https://cmsassets.rgpub.io/sanity/images/dsfx7636/universe/8970e87a25dae74a9f48448fe2fa984f20c49a46-1215x717.jpg?accountingTag=LoL",
        "champ_url": "https://universe.leagueoflegends.com/it_IT/champion/tryndamere/",
        "lore": ""
    },
    "Twisted fate": {
        "name": "Twisted fate",
        "region": "Bilgewater",
        "image_url": "https://cmsassets.rgpub.io/sanity/images/dsfx7636/universe/ccfc7af0638ea63366f9ecb156b38919f0e1e515-1215x717.jpg?accountingTag=LoL",
        "champ_url": "https://universe.leagueoflegends.com/it_IT/champion/twistedfate/",
        "lore": ""
    },
    "Twitch": {
        "name": "Twitch",
        "region": "Zaun",
        "image_url": "https://cmsassets.rgpub.io/sanity/images/dsfx7636/universe/643dd74ace9a448d80783d98d584e77ce2fa9625-1215x717.jpg?accountingTag=LoL",
        "champ_url": "https://universe.leagueoflegends.com/it_IT/champion/twitch/",
        "lore": "Ratto della peste per nascita, cultore della sporcizia per passione, Twitch è un ratto mutante e paranoico che cammina su due zampe e fruga nella spazzatura di Zaun alla ricerca di tesori preziosi solo per lui. Armato di una balestra chimica, Twitch non ha paura di sporcarsi le zampe mentre costruisce un trono di rifiuti nel suo regno di sporcizia, tramando instancabile la caduta dell'umanità."
    },
    "Udyr": {
        "name": "Udyr",
        "region": "Freljord",
        "image_url": "https://cmsassets.rgpub.io/sanity/images/dsfx7636/universe/b0994c859b52c86c12a5bb57a7b22e1c3b9b70c0-1974x1087.jpg?accountingTag=LoL",
        "champ_url": "https://universe.leagueoflegends.com/it_IT/champion/udyr/",
        "lore": "Nel Freljord, gli eremiti spirituali sanno che un nuovo membro della loro stirpe è nato quando la luna sorge rotonda e rossa come il sangue nel cielo d'inverno. Qualcuno che ascolta la terra selvaggia, che cammina dentro e al fianco degli spiriti più simili alla forma del suo cuore. Non c'era nulla in quella luna cremisi che suggerisse alcunché di diverso, la notte nella quale nacque Udyr.\nNulla che suggerisse che Udyr era già il più potente eremita di tutti i tempi.\nOgni essere, persona o bestia, pianta o animale, morto o vivo o entrambi o nessuno, qualsiasi cosa ha uno spirito. Ma a differenza dai propri confratelli il legame spirituale di Udyr non era legato a un solo tipo di spiriti; egli poteva sentirli tutti. La sua mente era costantemente travolta dai desideri e dai bisogni di chi aveva attorno, rendendogli impossibile sentire qualcosa al di sopra di quel ruggito.\nI suoi genitori non sapevano come aiutarlo. La madre guerriera del loro clan aveva provato a chiedere ad altri eremiti spirituali di addestrare quel ragazzo, ma loro avevano tutti risposto allo stesso modo: un eremita si addestrava concentrandosi ad aprire la propria mente, non nel chiuderla.\nLa prima volta che Udyr fece ricorso ai propri poteri intenzionalmente fu durante la notte nella quale la Guardia del Gelo venne a prenderlo. Il giovane Udyr, terrorizzato, si nascose nella foresta. Non si aspettava che la vita venisse... strappata da tutti. La sua intera tribù, massacrata in un istante. Con un urlo di tristezza e furia Udyr chiese potere agli spiriti della foresta e abbatté la montagna sugli assalitori della Guardia del Gelo, travolgendoli a unghiate e battiti di ali. Solo, in lutto e travolto, Udyr vagò per anni nelle terre desolate, facendo il necessario per sopravvivere.\nNon ebbe alcun contatto con altri umani fino a quando non uccise un artiglio selvatico che stava minacciando un gruppo di caccia dell'Artiglio d'Inverno. Impressionati, questi portarono Udyr fino al loro campo. La madre guerriera Hejian lo fece addestrare nell'arte della guerra insieme a sua figlia, Kalkia. Il ragazzo selvaggio insegnò alla figlia solitaria come vivere nelle terre selvagge e lei gli insegnò a vivere tra la gente. Non passò molto tempo prima che cominciasse a sentirsi a casa tra l'Artiglio d'Inverno.\nMa tutto cambiò quando un branco di lupi zannabrina affamati e ammalati si avvicinò al campo. Udyr si perse nella nebbia della follia e della fame di quel branco, attaccando e quasi uccidendo un bambino. Furono necessari Kalkia e il Vero Ghiaccio di sua madre per fermare Udyr. Dopo che tutti i lupi furono uccisi, Hejian bandì Udyr dall'Artiglio d'Inverno.\nUdyr tornò tra le montagne, lontano da coloro ai quali poteva far del male. Di tanto in tanto Kalkia riusciva ad allontanarsi dalla tribù per fargli visita, finché un giorno fu scelta per guidare la tribù. Revocò con gioia l'ostracismo di sua madre contro Udyr, ma lui non tornò. Non aveva ancora controllo sugli spiriti che gli offuscavano la mente con le loro urla di desiderio e bisogno, ma giurò che avrebbe sempre protetto Kalkia e la gente che lei amava. Fu l'ultima volta che si videro.\nTutto cambiò quando un monaco straniero lo venne a cercare, dicendo che era venuto a addestrarsi con gli eremiti spirituali nella speranza di sottomettere lo spirito del drago che gli bruciava l'animo. Udyr rifiutò, ma il monaco lo sfidò per avere il diritto di addestrarsi con lui. Combatterono con tutte le loro forze, senza che nessuno dei due riuscisse a vincere.\nIl monaco si presentò col nome di Lee Sin, dicendo che quello scontro gli aveva fatto capire quanto entrambi avessero ancora da imparare. Invitò Udyr ad addestrarsi con lui nella sua patria, Ionia. Senza più nessun legame col Freljord, Udyr acconsentì.\nI due divennero amici durante il viaggio, allenandosi ogni giorno combattendo e parlando degli spiriti, ma quando finalmente giunsero al monastero Hirana lo trovarono assediato dagli invasori noxiani. Udyr si lanciò nella mischia richiamando gli spiriti di Ionia.\nDopo la vittoria, i due uomini chiesero aiuto all'abate per imparare a controllarsi. Egli rispose loro che l'autocontrollo è un sentiero che difficilmente raggiunge la sua destinazione, ma acconsentì ad addestrarli entrambi.\nPer la prima volta, nella mente di Udyr c'era abbastanza silenzio per consentirgli di sentire i propri pensieri. Lui e Lee si addestrarono insieme per controllare gli spiriti dentro e attorno a loro. Armato di una nuova conoscenza e comprensione, Udyr riuscì ad aiutare Lee e il suo drago a trovare un equilibrio tra di loro; questo gli fece anche comprendere l'equilibrio di Ionia stessa, fondato su armonia e interdipendenza. Era lo specchio dell'equilibrio del Freljord, basato invece sullo scontro e sul conflitto, sulla crescita e sul mutamento, frutto di quella lotta per la sopravvivenza a un ambiente crudele e pericoloso che viveva dentro l'anima di ogni figlio del Freljord.\nAnni dopo, Udyr raggiunse un punto morto nel suo addestramento. Davanti a lui aveva una scelta: rimanere e allenarsi in Ionia, o tornare al conflitto della propria patria dove i suoi poteri potevano continuare a crescere. La scelta fu ovvia.\nLee fece dono a Udyr una delle sue bende, memento della sua ricerca dell'autocontrollo, e chiese in cambio una promessa: quando sarebbe riuscito a raggiungere il suo obiettivo nel Freljord, l'avrebbe riportata di persona a Lee. Udyr avvolse la sua mano nella benda prima di attraversare di nuovo il mondo e accettare il suo ruolo di eremita spirituale.\nUdyr venne accolto nel Freljord da un nuovo conflitto tra una madre guerriera avarosana e l'Artiglio d'Inverno. L'avarosana voleva unire la gente del Freljord sotto una sola bandiera per porre fine alle loro sofferenze. Udyr comprese che un'azione simile avrebbe ferito lo spirito della terra e decise di offrire il suo supporto all'altro lato, l'Artiglio d'Inverno. Venne ricevuto dalla fiera figlia di Kalkia, Sejuani, e subito comprese che lei aveva bisogno di aiuto.\nLa giovane donna accettò l'aiuto di Udyr, ma a fatica; Sejuani infatti era cresciuta con le storie sulla sete di sangue dell'eremita spirituale. Udyr finì per apprezzare la forza e l'astuzia di Sejuani, per quanto la sua spietatezza lo preoccupasse. Sejuani vide la saggezza e il cuore guerriero di Udyr, ma le sue frequenti assenze le davano sui nervi. Alla fine, finirono per vedersi come una famiglia, un padre giurato surrogato e sua figlia, ma non lo dissero mai ad alta voce.\nDopo qualche tempo, gli altri eremiti spirituali chiamarono Udyr verso sud. Ma il destino gli mise sulla strada una strana donna anziana con un enorme cappotto. Questa chiese il suo aiuto con svariati incarichi impossibili, che lui non poté non fallire. Divertita dai suoi tentativi, lei lo ricompensò con pane così salato da farlo soffocare e acqua così fredda da gelargli le vene. L'anziana rise delle sue reazioni, scosse il cappotto e il suo potere spirituale colpì Udyr come una valanga. Svenne e si svegliò da solo. Poteva però sentire che qualcosa era cambiato, dentro di lui; un nuovo potere si era svegliato. Senza che lui lo sapesse, Sorella Foca aveva messo alla prova Udyr ammantata di uno dei suoi tanti travestimenti e gli aveva concesso la sua benedizione.\nAncora scosso dallo strano incontro, Udyr raggiunse la sua stirpe a sud e ascoltò le storie su come tutti fossero stati toccati da uno strano cambiamento spirituale. Temevano che il Freljord stesse morendo, che lo spirito della terra stessa crollasse dall'interno. Udyr era convinto che fossero gli avarosani e il loro desiderio di unire il Freljord a causare un simile dolore. Questo disse agli altri eremiti spirituali, chiedendo il loro supporto per combattere l'avanzata dei figli di Avarosa al fianco dell'Artiglio d'Inverno. Molti furono scettici, ma altri, temendo che Udyr avesse ragione, si dichiararono d'accordo con lui.\nCon questo nuovo potere spirituale dentro di sé, Udyr tornò di corsa dall'Artiglio d'Inverno per aiutarli a porre termine a questa minaccia all'esistenza stessa del Freljord una volta per tutte."
    },
    "Urgot": {
        "name": "Urgot",
        "region": "Zaun",
        "image_url": "https://cmsassets.rgpub.io/sanity/images/dsfx7636/universe/a9154da6f79debea531974e95820661e3431ea80-1215x717.jpg?accountingTag=LoL",
        "champ_url": "https://universe.leagueoflegends.com/it_IT/champion/urgot/",
        "lore": "Urgot aveva sempre creduto di essere degno.\nCome boia, uccisore dei deboli, era incarnazione vivente dell'ideale di Noxus che è la forza che deve governare. Ogni suo colpo d'ascia rendeva quest'ideale realtà. Il suo orgoglio cresceva tanto quanto la pila di cadaveri che si lasciava alle spalle e la sua presenza intimidatrice teneva in riga le truppe.\nEppure, bastò una parola sola per decidere il suo destino. Mandato nella lontana Zaun con l'incarico di eliminare una cospirazione contro i governanti di Noxus, Urgot realizzò troppo tardi che la missione era in realtà un pretesto per allontanarlo dalla capitale mentre questa veniva conquistata dall'usurpatore Swain. Circondato da agenti dei baroni chimici e infuriato per aver visto tutto ciò che credeva trasformarsi in menzogna, Urgot venne trascinato nelle profondità delle miniere chemtech sotto Zaun. Era stato sconfitto. Era uno schiavo. Non era più degno. Sopportò le condizioni infernali delle miniere in un tetro silenzio, attendendo la sua morte.\nNel Fosso, la morte può arrivare in molte maniere diverse.\nLa guardiana della miniera, la baronessa Voss, a volte offriva la libertà in cambio della confessione sotto tortura di un prigioniero. Libertà concessa sul filo della sua lama. Dalle urla che riecheggiavano nei tunnel, Urgot scoprì le meraviglie di Zaun. C'era qualcosa di speciale in quella città, qualcosa di meraviglioso e chiaro anche nei segreti che uscivano dalle gole tagliate. Urgot non sapeva che cosa fosse finché non venne portato davanti a Voss, temendo che lei l'avrebbe piegato.\nMa mentre la lama della baronessa si infilava nelle sue carni, Urgot si rese conto che il suo corpo era già sconvolto da un'agonia ben più profonda di qualsiasi cosa Voss avrebbe potuto infliggergli. Il Fosso l'aveva reso più forte di quanto fosse mai stato come boia.\nIl dolore era il segreto di Zaun. La sua risata scacciò Voss sulla superficie e l'anarchia regnò nelle profondità.\nAssumendo il controllo della prigione, Urgot si gettò in nuove prove di sopravvivenza. Scoprì quali fossero le parti più deboli del suo corpo e le sostituì con macchinari razziati, tecnologia creata da coloro che sarebbero morti senza di essa. La necessità era la vera madre del dolore.\nLe guardie non riuscirono più a entrare nelle aree che Urgot aveva sottratto alla presa di Voss. I prigionieri temevano di più il nuovo padrone che la vecchia baronessa. Molti cominciarono a nutrire verso Urgot un rispetto fanatico, obbligati ad ascoltare i suoi sermoni entusiasti sulla natura del potere, la sua stretta che stritolava il collo di coloro che non ascoltavano.\nUrgot fu obbligato ad affrontare il suo passato solo quando un agente di Noxus fu mandato nel Fosso. La spia lo riconobbe, sperando di ottenere il suo aiuto per scappare, ma Urgot lo massacrò senza alcuna pietà e ne scagliò il cadavere nell'oscurità.\nNon era la forza a governare Noxus, si rese conto Urgot, ma gli uomini... e gli uomini sono deboli. Non dovrebbero esistere governanti o menzogne, nulla che potrebbe interferire con il puro caos della sopravvivenza. Urgot sconvolse la città guidando una rivolta che diede fuoco a una vena di chemtech nella miniera. La prigione si spalancò con un'esplosione pari quasi a quella che aveva provocato la nascita di Zaun. Molti prigionieri morirono e migliaia fuggirono nel Sump, ma i degni, come sempre, sopravvissero.\nDa allora, il regno di terrore di Urgot non ha fatto altro che crescere. Una perversa fusione di meccanica industriale e brutalità Noxiana massacrò baroni chimici e i loro servitori uno per uno, raccogliendo un seguito tra le masse dei diseredati di Zaun. Si diceva che fosse un nuovo salvatore, che avrebbe liberato la gente comune di Zaun dagli oppressori.\nMa le sue azioni non facevano alcuna distinzione e Urgot mise alla prova allo stesso modo il valore dei deboli e dei potenti. A quelli che sopravvivevano alle sue prove mortali il suo messaggio era chiaro: lui non era lì per guidare, ma per sopravvivere. Se altri fossero stati degni, sarebbero sopravvissuti anche loro.\nQuando Urgot infine colpì i rappresentati dei clan di mercanti piltoveriani, i Guardiani furono costretti a intervenire, trascinandolo in catene in una cella fortificata, anche se questo sembrò solo confermare la leggenda del Dreadnught tra le bande, i furfanti e i dimenticati.\nPerché Piltover non è la prima ad incatenare Urgot e c'è da chiedersi se ci sia davvero una gabbia che possa mai sperare di trattenerlo a lungo..."
    },
    "Varus": {
        "name": "Varus",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/c4f1197764d67a050281377f366587334f5fc61a-1920x1133.jpg?accountingTag=LoL",
        "champ_url": "https://universe.leagueoflegends.com/it_IT/champion/varus/",
        "lore": "Nonostante ciò che sarebbe diventato in seguito, un tempo Varus era un paradigma di lealtà e onore. Abile arciere dell'antico impero di Shurima, era stato nominato guardiano del tempio negli stati orientali, e reputava sacro il suo onore sopra ogni cosa.\nNelle prime fasi della guerra contro Icathia, sebbene fosse lontana da quel luogo maledetto, la terra natia di Varus venne attaccata. Altri guardiani abbandonarono i loro doveri per difendere i villaggi lontani. Lui solo rimase, urlando di dolore a ogni freccia che scoccava, perché aveva scelto di mantenere i suoi voti invece di tornare a casa a proteggere la sua famiglia.\nGli emissari dell'Ordine degli Ascesi lo trovarono inginocchiato, immerso nella meditazione tra i cadaveri dei suoi nemici. Si dice che il suo sguardo gelido fece trasalire perfino gli dei guerrieri e che, come premio per il suo nobile sacrificio, a Varus venne offerto un posto nei loro ranghi.\nCome uno dei grandi Ascesi, venne consumato dal suo desiderio di vendetta contro gli uomini di Icathia, e gli orrori del Vuoto che avevano scatenato. Probabilmente la mente di Varus divenne così contorta da non comprendere appieno la vittoria di Shurima in quella guerra, né la caduta dell'impero secoli dopo. Alla fine le atrocità persero di senso, trasformandolo in un assassino spietato e introverso, plasmato e inviato in battaglia innumerevoli volte dai suoi degenerati compagni.\nIl loro nome divenne temuto in tutto il mondo conosciuto.\nI darkin.\nLottando tra loro, distrussero chiunque gli si parasse davanti. Col suo arco cristallino, Varus assassinava comandanti e campioni avversari, aiutando i darkin a sconfiggere intere armate mortali ancor più facilmente.\nAlla fine, si dice che sia stato circondato da cacciatori della notte vastaya e maghi umani al servizio di una regina guerriera di Valoran dall'armatura dorata. Lo rinchiusero all'interno del suo arco, urlante di furia per la sua impotenza. Ormai l'influenza negativa dei darkin era ben nota, eppure la regina scelse di brandire la letale arma negli ultimi giorni di guerra, preferendo il sacrificio per una vittoria superiore.\nNei mesi successivi, la regina portò Varus nelle Terre Antiche, un luogo che in seguito sarebbe stato noto come Ionia. Ormai divenuta un mostro a causa del potere dell'arco, il suo ultimo atto fu ordinare ai suoi uomini di seppellirla viva in un pozzo buio, al di sotto di un tempio di montagna che sovrastava il villaggio di Pallas.\nStranamente, in nessun monastero di Ionia c'è traccia di questi eventi. Eppure fu lì che Varus venne imprigionato e accudito dai rituali quotidiani dei suoi guardiani.\nL'arco rimase nascosto per centinaia di anni, sconosciuto, inviolato, completamente dimenticato; e così fu fino a quando Noxus non attaccò le Terre Antiche. Due cacciatori di bestie, Valmar e il suo amato Kai, combatterono la prima ondata presso il Tempio di Pallas. Il loro coraggio fu grande e riuscirono a respingere gli attaccanti, ma Kai venne ferito mortalmente. Sconvolto dal dolore, Val lo portò all'interno credendo che la magia proibita del pozzo potesse curarlo.\nMa nel tempio non v'era altro che dannazione. Entrambi i cacciatori vennero consumati dal potere scatenato del darkin al suo interno. I loro corpi materiali vennero fusi insieme per creare un nuovo corpo perfetto in grado di liberare Varus dalla sua prigionia. Ciò che emerse dal pozzo fu una creatura archetipica, pallida e bella in modo anomalo, metà umana e metà darkin. Dopo più di mille anni, Varus rinacque.\nCiò nonostante, gli elementi umani e darkin di questa forma imperfetta sono in un contrasto costante; a volte una parte riesce a prendere il sopravvento sull'altra per un breve periodo. Varus combatte per mettere a tacere una volta per tutte le due anime mortali, ed esigere la sua vendetta per la distruzione della sua razza. Ma Kai e Val combattono contro la sua malvagia influenza, sperando contro ogni possibilità che il loro amore sia in grado di sconfiggere l'odio dei darkin.\nNessuno sa per quanto tempo riusciranno a trattenere Varus. Se questo crudele ed egocentrico assassino darkin dovesse riuscire a controllare appieno il suo corpo, cercherà sicuramente di unirsi con i sopravvissuti della sua razza per condurre Runeterra alla devastazione."
    },
    "Vayne": {
        "name": "Vayne",
        "region": "Demacia",
        "image_url": "https://cmsassets.rgpub.io/sanity/images/dsfx7636/universe/beb13350daed0456c1f0feb6b0e8175c23443ebe-1215x717.jpg?accountingTag=LoL",
        "champ_url": "https://universe.leagueoflegends.com/it_IT/champion/vayne/",
        "lore": "Shauna Vayne è una letale e spietata cacciatrice di mostri, che ha giurato di dedicare la sua vita alla ricerca del demone che ha assassinato la sua famiglia, per vendicarsi. Armata con la sua balestra da polso e di un cuore colmo di vendetta, Vayne è felice solo quando uccide i seguaci delle arti oscure e le loro creazioni.\n\nFiglia unica di una ricca coppia demaciana, Vayne visse un'infanzia privilegiata. Passò buona parte dei suoi primi anni dedicandosi a passatempi solitari, leggendo, studiando musica e collezionando i vari insetti che trovava nei giardini della sua villa. I suoi genitori avevano viaggiato per Runeterra, in gioventù, per poi stabilirsi a Demacia dopo la nascita di Shauna, per darle la possibilità di vivere in un luogo dove la gente si prendeva cura del prossimo.\nPoco dopo il suo sedicesimo compleanno, Vayne tornò a casa dopo un banchetto di mezza estate e vide una scena che mai avrebbe dimenticato.\nUna donna con le corna, di una bellezza inenarrabile, davanti ai cadaveri intrisi di sangue dei suoi genitori.\nVayne urlò in preda al dolore e alla paura. Prima di sparire, il demone guardò la giovane e le rivolse un sorriso terribile e lussurioso.\nVayne cercava di togliere i capelli insanguinati dagli occhi della madre, ma quel sorriso diabolico continuava ad attanagliarle la mente, consumandola. Persino mentre chiudeva gli occhi al padre (che aveva ancora la bocca spalancata, congelato nel suo ultimo istante di confusione), il sorriso del demone continuava a insinuarsi nei suoi pensieri.\nQuel sorriso avrebbe riempito d'odio le vene di Shauna per il resto della sua vita.\nVayne cercò di spiegare l'accaduto, ma nessuno la prese sul serio. L'idea di un demone a piede libero, soprattutto in un luogo così protetto e avverso alla magia come Demacia, era troppo strampalata.\nVayne, però, era di tutt'altro avviso. Il sorriso del demone prometteva che l'incantatrice avrebbe colpito ancora. Per quanto alte, le mura di Demacia non potevano impedire alla magia nera di penetrare tra le loro crepe. Poteva nascondersi con astuzia, rimanendo negli angoli più bui, ma Vayne sapeva che era lì.\nE non era più disposta a vivere nella paura.\nVayne aveva un cuore carico d'odio e abbastanza denaro da armare un piccolo esercito, ma nessun soldato osava seguirla. Dovette imparare tutto sulla magia nera: come trovarla; come fermarla; come uccidere chi se ne serviva.\nAveva bisogno di un insegnante.\nI suoi genitori le avevano raccontato storie sui guerrieri del gelo che avevano affrontato la Strega dei Ghiacci, a nord. Per intere generazioni si erano difesi dalle sue forze occulte e dai suoi oscuri servitori. Vayne sapeva che lì avrebbe trovato la sua guida. Fuggì dai suoi tutori e prenotò un posto sulla prima nave per il Freljord.\nArrivata a destinazione, Vayne iniziò quasi subito a cercare un cacciatore di mostri. Ne trovò uno, ma in un modo inaspettato. Attraversando una gola ghiacciata, Vayne fece scattare un'ingegnosa trappola scavata nel ghiaccio, che la fece ruzzolare in una fossa piena di spuntoni ghiacciati. Alzando lo sguardo verso l'uscita, Vayne scorse l'enorme figura di un famelico troll dei ghiacci, che iniziò a leccarsi le labbra pregustando la sua preda.\nMa d'un tratto la gigantesca lingua blu del troll si afflosciò al fischio di una lancia che gli perforò il cranio, conficcandosi nel cervello. Il gigante cadde nella fossa e Vayne si scansò di lato, evitando all'ultimo di essere schiacciata. Ai suoi piedi iniziò a formarsi una macabra pozzanghera di sangue e bava.\nA salvarla era stata una donna brizzolata di mezza età, Frey. La donna bendò le ferite di Vayne, davanti al tepore di un falò che lottava contro il gelo della gola. Frey raccontò a Vayne che aveva trascorso la vita lottando contro i servitori della Strega dei Ghiacci, che avevano ucciso i suoi figli. Vayne implorò la donna di insegnarle a rintracciare le creature oscure del mondo, ma la freljordiana non era interessata. Vedeva in Vayne l'ombra del privilegio e della ricchezza, due tratti che non l'avrebbero certo aiutata a stringere i denti o mantenere la sua lama affilata durante gli orrori delle battaglie.\nVayne non si diede per vinta e la sfidò a duello: se avesse vinto, Frey l'avrebbe addestrata. Se avesse perso, si sarebbe offerta come esca per i servitori della Strega dei Ghiacci, permettendo a Frey di tendere loro un'imboscata. Vayne non avrebbe mai potuto vincere. Il suo addestramento nella scherma era durato solo un giorno, dopo il quale si era stufata di combattere con una mano dietro la schiena. Nonostante tutto, però, non si arrese e continuò a provarci. In tutta risposta alla sua tenacia, Frey le lanciò della neve negli occhi, insegnandole la prima regola della lotta contro i mostri: giocare sporco.\nFrey non poté che rispettare la determinazione di Vayne. La ragazza aveva molto da imparare, ma ogni volta che si rialzava tumefatta dalla neve e dal fango, Frey vedeva in lei la cacciatrice implacabile che sarebbe diventata. Battuta in abilità, ma non nello spirito, Vayne supplicò Frey un'ultima volta: entrambe le loro famiglie erano state uccise. Frey poteva passare il resto dei suoi giorni a dare la caccia ai troll dei ghiacci, fino a soccombere, oppure poteva addestrare Vayne. Insieme avrebbero potuto uccidere il doppio dei mostri. Insieme avrebbero salvato il doppio delle famiglie dal dolore che le aveva dilaniate. Frey vide negli occhi di Vayne lo stesso dolore e lo stesso odio che la consumavano da anni.\nFrey decise di riaccompagnare Vayne a Demacia.\nViaggiarono insieme verso sud, camuffando pesantemente Frey per ingannare le guardie di confine di Demacia. Tornate alla villa di Vayne, passarono due anni ad allenarsi. Nonostante i tanti pretendenti che chiedevano la sua compagnia, Shauna voleva soltanto allenarsi con Frey. Le due divennero molto legate.\nFrey insegnò a Vayne le basi della magia nera, dell'evocazione e degli incantesimi. Vayne apprese ogni singola parola degli insegnamenti di Frey, ma era inquietata dal fatto che non le raccontasse mai come aveva appreso tutti i dettagli di quelle pratiche malefiche.\nGrazie alle guardie del regno e agli alberi antimagia, le creature del buio erano molto rare tra le mura di Demacia. Per questo, Frey e Vayne si avventuravano nelle foreste di confine, di notte, per andare a caccia. Vayne uccise il suo primo mostro, una creatura famelica che attaccava i mercanti, a soli diciotto anni.\nLa vista delle viscere della bestia risvegliò qualcosa in Vayne: il piacere. Sentì il calore della vendetta e della violenza nel sangue, una sensazione divina.\nVayne e Frey passarono molti anni dando la caccia alle creature delle tenebre, e il loro rapporto si rinforzava con ogni uccisione. Un giorno Vayne realizzò che voleva bene a Frey come a una madre, ma il sentimento era così vicino al suo trauma che lo combatteva come se fosse uno dei mostri che uccideva.\nVayne e Frey continuarono a viaggiare per Valoran, finché un giorno non giunsero alle loro orecchie delle voci di taverna che raccontavano di una donna malefica, un demone con le corna di una bellezza ipnotica. Stando alle storie, il demone si era dato da fare: aveva formato un culto che attirava qualunque seguace disposto a piegarsi al suo volere. Chi si avventurava sulle colline non faceva mai più ritorno. La gente mormorava che gli alti sacerdoti del culto avessero un luogo sacro sulla collina, dove preparavano i sacrifici per il demone. Vayne e Frey partirono immediatamente per darle la caccia.\nDurante il viaggio sulle colline, nel cuore della notte, Vayne realizzò di sentirsi distratta. Per la prima volta, dalla nascita della loro amicizia, era preoccupata per Frey. Aveva paura di perdere sua madre una seconda volta. Prima che potesse confessarle i suoi timori, uno dei sacerdoti del demone balzò fuori dalla vegetazione, colpendola alla spalla con una mazza ferrata.\nVayne era gravemente ferita. Frey esitò per un istante, poi i suoi occhi scintillarono per la determinazione. Chiese perdono alla sua amica e si trasformò in un mostruoso lupo del Freljord. Sotto lo sguardo sconvolto di Vayne, Frey squarciò la gola del sacerdote con un morso potente.\nIl cadavere giaceva ai piedi di Vayne. Frey riassunse la sua forma umana. I suoi occhi, però, tradivano la paura dell'animale dentro di lei. Le spiegò che dopo la morte della sua famiglia era diventata una sciamana e si era inflitta la maledizione per ottenere il potere di cambiare forma e combattere la Strega dei Ghiacci. Il rito che le aveva conferito i poteri era stato frutto della magia nera, ma era un sacrificio che aveva dovuto fare per proteggere...\nVayne le piantò una freccia nel cuore, senza ascoltare un'altra sillaba. Qualunque forma di affetto per Frey era svanita non appena aveva scoperto la sua vera natura. Cadendo, Frey versò una lacrima, ma Vayne non se ne accorse nemmeno, nonostante l'affetto che le aveva legate.\nC'era ancora qualche ora prima dell'alba, quindi aveva ancora tempo per continuare la sua caccia. Vayne non aveva in testa altro che il demone. L'uccisione che avrebbe assaporato. E tutte le altre uccisioni che sarebbero seguite. Il mondo sotterraneo di Runeterra avrebbe imparato a temerla, proprio come lei lo temeva un tempo.\nPer la prima volta dalla morte dei suoi genitori, Vayne sorrise."
    },
    "Veigar": {
        "name": "Veigar",
        "region": "Bandle city",
        "image_url": "https://cmsassets.rgpub.io/sanity/images/dsfx7636/universe/34b61751da58c5ccdb657faf8b606007070c41b0-1215x717.jpg?accountingTag=LoL",
        "champ_url": "https://universe.leagueoflegends.com/it_IT/champion/veigar/",
        "lore": "Per quasi tutti gli abitanti di Runeterra, gli yordle non sono creature da temere. La loro leggendaria patria, Bandle City, è un luogo misterioso e spirituale, pieno di strani ninnoli e gingilli recuperati in giro per il reame materiale. Queste creature curiose spesso vanno a vivere tra le razze mortali, ma solitamente tornano a casa con nuove esperienze da raccontare.\nPurtroppo, alcuni si perdono lungo la via del ritorno. Tra loro c'è lo stregone Veigar.\nDopo la Grande Guerra Darkin, che lasciò il mondo in rovina tanti secoli fa, l'unica luce che splendeva su Valoran arrivava dai cieli. I sopravvissuti guardavano verso l'alto, e il loro studio dell'antica magia celestiale colse l'interesse di Veigar. Immaginandosi già maestro di quelle arti mistiche, lo yordle si unì a un ordine di maghi nei territori noxii, sperando di scoprire nuove sfumature delle loro pratiche. I maghi accolsero sulla fiducia l'impaziente adepto, e lui gli insegnò a estrarre speranza dai motivi tracciati dai movimenti delle stelle.\nMa mentre molti cercavano di ricostruire il mondo, altri volevano conquistarlo. Il brutale signore della guerra Mordekaiser razziava le terre con le sue armate, uccidendo e riducendo in schiavitù chiunque osasse opporsi. I maghi dell'ordine, non essendo in grado di combattere, erano inutili per il tiranno. Osservandoli dall'alto, con la sua armatura terrificante, posò lo sguardo su Veigar, riconoscendolo per ciò che era veramente. Lo afferrò con uno dei suoi guanti d'acciaio, e portò via la sua preda, condannando a morte gli altri maghi.\nImprigionato nel cuore della nuova fortezza monolitica del signore della guerra, Veigar venne costretto a mettere la sua magia al servizio di scopi più nefasti. Sapendo che gli yordle sono più scaltri delle razze mortali, Mordekaiser legò Veigar al piano materiale, impedendogli di fuggire verso Bandle City. Non solo era prigioniero in un luogo infernale, ma l'isolamento era la più crudele forma di tortura per uno yordle. Veigar fu costretto a lanciare orribili incantesimi contro la sua volontà, a volte rafforzando il dominio del suo padrone, altre evocando un terrore fine a se stesso.\nSembrava proprio che fosse il terrore ad alimentare quell'impero fondato sulla paura. Tra mille sofferenze, Veigar vide con riluttanza come i malvagi atti di Mordekaiser lo stessero spingendo verso la semi-immortalità. Veigar non saprà mai se la mutazione avvenne nel corso di anni o secoli, ma col tempo la sua magia e il suo aspetto iniziarono a cambiare, in risposta a questa situazione...\nI ricordi del suo passato svanirono. Perché era venuto a Valoran? Da dove veniva? Aveva una vita, prima di tutto questo? Simili domande gravavano sulla sua fragile mente, come gli ultimi istanti di luce prima di un'eclissi.\nQuando il revenant venne tradito dai suoi stessi seguaci, l'incubo del suo regno si concluse. A questo punto, però, Veigar era praticamente irriconoscibile. Aveva il fuoco negli occhi. Persino la sua voce aveva assunto una nota malvagia. Fuggendo dalla sua gabbia incantata, la creatura miserevole si disinteressò delle inevitabili guerre di successione. Nel profondo, forse voleva tornare verso il senso di sicurezza e libertà che è proprio di ogni essere vivente.\nEppure, invece di voltare le spalle al male, decise di farlo suo. Indossò un'armatura degna di un sinistro incantatore, giurando a se stesso di incutere rispetto nell'unico modo che conosceva: con la cattiveria più spietata, suscitando paura in chiunque incontrasse. Faceva cadere la furia delle stelle sui suoi nemici, intrappolandoli nelle infinità senza tempo nascoste tra un istante e l'altro.\nEppure... Veigar non riusciva ad avere lo stesso successo del suo vecchio carceriere.\nCerto, la brava gente di Valoran aveva imparato a temerlo, in qualche modo. Spesso trovavano interi campi dati alle fiamme, o le magioni dei baroni locali rase al suolo. A volte, però, le bande di briganti venivano cacciate dai loro nascondigli nelle foreste, o venivano trovati nelle piazze i resti di alcuni luposcuri uccisi. Era difficile capire se questi atti inspiegabili fossero malvagi o ragionevolmente utili. Nonostante tutte le sue aspirazioni diaboliche, Veigar non riusciva mai pienamente nel suo intento.\nDetto questo, l'efferato yordle non ha ancora rinunciato al suo obiettivo di diventare l'essere più cattivo del mondo. Con la sua asta in mano, non desidera altro che ridurre tutti in ginocchio, e gode della prematura dipartita di chiunque osi sottovalutarlo."
    },
    "Vel'koz": {
        "name": "Vel'koz",
        "region": "Il vuoto",
        "image_url": "https://cmsassets.rgpub.io/sanity/images/dsfx7636/universe/bd055ac14b71d4bb5f3b083183b995d8d2dca9ad-1215x717.jpg?accountingTag=LoL",
        "champ_url": "https://universe.leagueoflegends.com/it_IT/champion/velkoz/",
        "lore": "Per comprendere davvero l'orrore rappresentato da Vel'Koz bisogna prima conoscere le Sentinelle, e di come vennero bloccate nel mondo mortale.\nOltre il piano materiale, al di fuori e in qualche modo al di sotto di esso, giace l'abisso inconoscibile. È il regno del Vuoto, in cui nessuna creatura mortale o immortale può vivere. Non è necessario sapere come è nato un mondo del genere, né perché... ma solo che è successo. Il Vuoto è eterno. Il Vuoto consuma ogni cosa.\nIn quel luogo, nell'eterna e fredda oscurità, tutto è uguale, tutto è vuoto. Per infiniti eoni, questo era stato un elemento di purezza. C'era la pace, se mai un termine del genere poteva avere senso in un luogo del genere.\nPoi, qualcosa cambiò. Non nel regno del Vuoto, ma altrove. Apparve... qualcosa, dove prima non c'era nulla, e la sua mera presenza allertò le grandi, fredde, informi entità che si trovavano alla deriva nel buio. Prima di questo evento esse non erano state neanche del tutto coscienti della loro stessa esistenza, eppure ora sapevano di non poter tollerare la presenza di quest'altro luogo; quest'altro regno di volubile, travolgente creazione.\nLe entità osservarono. Scandagliarono.\nE ben presto le Sentinelle si accorsero che qualcuno guardava loro, di ritorno. Le piccole menti mortali che giungevano fino a loro erano insignificanti, poco più che effimeri granelli di luce all'estremità dell'abisso. Eppure in esse le Sentinelle videro un'opportunità di invadere il mondo materiale, di distruggerlo, di far tacere l'intollerabile pulsare della realtà oltre il Vuoto.\nI più audaci tra loro squarciarono il velo e si lanciarono verso l'alto, solo per essere terribilmente disorientati dal passaggio improvviso tra l'abisso e la natura fisica e lineare della realtà. In un istante apparvero il tempo, e il caldo, e il dolore...\nPrima c'era solo il freddo. L'accesso venne chiuso, e decine di Sentinelle rimasero intrappolate nello spazio di confine tra i due mondi, bloccate nel momento di transizione.\nQuelle che restarono nel Vuoto, si allontanarono. Non avevano idea di cosa fosse successo, eppure capirono di essere state tradite.\nE così si adattarono.\nRaggiungendo il mondo materiale, le Sentinelle plasmarono la materia che lo componeva, corrompendola e impregnandola di coscienza. Questi costrutti furono le prime creature del Vuoto, occhi e orecchie dei loro padroni, inviati nell'incubo dell'esistenza per osservare, ascoltare e imparare.\nTra di loro, ne spicca una. È probabilmente la creatura del Vuoto più antica sopravvissuta, di sicuro quella che da più tempo si trova fuori dall'abisso, ed è stata chiamata con innumerevoli nomi dagli sventurati che l'hanno incontrata. Migliaia di anni prima che Icathia scatenasse il Vuoto in battaglia, la cultura primitiva di Shurima temeva il demone Vel'Koz, emerso dal mondo sotterraneo per rubare i sogni dei saggi. Sebbene il suo nome sia intraducibile in una lingua moderna, significa pressappoco \"comprendere scomponendo\".\nL'insaziabile sete di conoscenza ha condotto Vel'Koz in tutto il mondo, dai picchi più alti agli abissi più oscuri. Astuto e metodico, ha silenziosamente osservato intere civiltà sorgere, inaridirsi e decadere, ha trascorso secoli a passare al setaccio il fondo degli oceani per scoprirne il segreto, e ha addirittura scrutato i movimenti delle stelle nei cieli.\nRiporta tutta questa conoscenza nei grandi squarci nel tessuto di Runeterra, così che le Sentinelle sappiano quel che lui sa, ed eliminerà senza esitazione qualunque mortale si metta sulla sua strada.\nPerché il Vuoto è eterno, e ci consumerà tutti."
    },
    "Vex": {
        "name": "Vex",
        "region": "Isole ombra",
        "image_url": "https://cmsassets.rgpub.io/sanity/images/dsfx7636/universe/5bbb4cc7211394f0f8d93e65f6919710894315b7-1920x1064.jpg?accountingTag=LoL",
        "champ_url": "https://universe.leagueoflegends.com/it_IT/champion/vex/",
        "lore": "Nelle più nere profondità delle Isole Ombra, una yordle solitaria passeggia tra la nebbia spettrale assaporandone la cupa miseria. Armata di un'inesauribile riserva di disagio e di una potentissima ombra, Vex rifugge il brio e la felicità del mondo esterno, così come tutti gli \"sfigati\" che vi abitano.\nVex non si era mai sentita a suo agio a Bandle City, nonostante fosse il luogo in cui era cresciuta. Trovava nauseanti i colori e la stravaganza della patria degli yordle. Nonostante l'impegno profuso dai suoi genitori, sembrava non riuscire a trovare la sua \"anima yordle\" né alcuno spirito affine al suo, e preferiva trascorrere gran parte delle giornate a rabbuiarsi nella sua stanza.\nFu proprio lì che trovò un'amica alquanto improbabile: la sua stessa ombra. Era nera (il suo colore preferito) e non sapeva parlare, quindi era la compagna perfetta per lei. Pian piano imparò a sfruttare l'ombra per passare il tempo, facendole mettere in scena cupe pantomime per lei affascinanti.\nTuttavia, quella semplice ombra non era in grado di proteggere Vex dall'orribile allegria che la minacciava. Doveva esserci qualcos'altro che poteva usare. Qualcosa di ancora più nero. Qualcosa di ancora più triste. Qualcosa come lei.\nQuel qualcosa si presentò a lei sotto forma di una Mietitura, fitte nubi di Nebbia Oscura che attraversarono Bandle City scatenando il panico fra i suoi abitanti. Mentre molti yordle lottavano valorosamente per respingere la nebbia, Vex fu intrigata da quel malvagio miasma e iniziò a cercarne la fonte.\nQuando giunse alle Isole Ombra, Vex non poté credere ai propri occhi. Davanti a lei si aprivano sconfinati tratti di terra e mare privati di ogni vita e di ogni colore. Là avrebbe potuto incupirsi in santa pace, lontana dalle risate e dal divertimento.\nCol passare dei giorni, Vex si rese conto che la Nebbia Oscura stava avendo strani effetti su di lei. La sua ombra aveva assunto una nuova, spettrale personalità (molto più vivace ed espressiva della sua padrona), e la sua benevola magia yordle si era trasformata in qualcosa di molto più sinistro. Ora Vex era in grado di emanare la sua tristezza a piacimento.\n\"Chi avrà creato questo posto meravigliosamente atroce?\" si chiedeva.\nUna domanda che trovò presto risposta quando Viego, il Re in rovina, fece la sua comparsa su quelle isole determinato a invadere ogni angolo di Runeterra con la sua Nebbia. Quando incontrò Vex, Viego notò subito la peculiare abilità della yordle di diffondere angoscia, rendendo le persone più vulnerabili alla sua Mietitura. Lei, da parte sua, era infervorata dalla sua visione di un mondo coperto dalla Nebbia Oscura. I due divennero subito alleati e iniziarono a pianificare l'avvento di una nuova era dominata dalla Rovina.\nTuttavia, prima che il piano di Viego giungesse al suo compimento, Vex scoprì il suo obiettivo nascosto: recuperare l'anima di Isolde, la sua sposa defunta, e far rinascere così il loro amore. Davanti a questa rivelazione, si sentì disgustata e tradita. L'uomo che pensava l'avrebbe aiutata a eliminare la felicità dal mondo stava invece cercando quella felicità per se stesso. Vex abbandonò il Re alla mercé delle Sentinelle della Luce, che infransero il suo sogno di riunirsi alla sua sposa tra le antiche macerie di Camavor. Ritrovatasi di nuovo sola, osservò con disappunto Runeterra tornare il luogo luminoso e colorato che aveva sempre detestato. Trovare l'eterna malinconia ora sarebbe stato ancora più difficile.\nC'era solo una cosa che poteva fare. Un ultimo modo sicuro per ottenere l'infelicità che tanto bramava. Tornò dai suoi genitori a Bandle City, ansiosa di mostrare loro cos'era diventata... e godersi la soave tristezza del loro biasimo.\nLa giovane yordle li guardò diventare attoniti e immobili come tronchi. L'espressione sul loro volto passò dallo shock alla negazione e poi a un riluttante tentativo d'accettazione.\n\"Tesoro... Non riusciamo a capire... tutto questo,\" disse sua madre muovendo la mano per indicarla.\n\"Ma ti amiamo e ti ameremo comunque,\" proseguì suo padre. \"E se questo ti rende felice, allora noi siamo felici per te.\"\nSollevando gli occhi al cielo, Vex emise un lungo sospiro disperato. \"Voi due siete il peggio del peggio,\" borbottò.\nSi trascinò fuori dal salotto, ansiosa di tornare alle Isole Ombra... dove avrebbe potuto continuare a intristirsi senza essere disturbata."
    },
    "Vi": {
        "name": "Vi",
        "region": "Piltover",
        "image_url": "https://cmsassets.rgpub.io/sanity/images/dsfx7636/universe/4134b6611e0aab2e9d647d67c8cc75a4639cbda9-1215x717.jpg?accountingTag=LoL",
        "champ_url": "https://universe.leagueoflegends.com/it_IT/champion/vi/",
        "lore": "Vi ricorda poco della sua infanzia a Zaun, e preferirebbe non ricordare proprio nulla. La vita tra le bande di furfantelli del Sump le ha insegnato presto a sopravvivere usando l'astuzia e i pugni. Chi la incontrava sapeva che era perfettamente in grado di togliersi dai guai a parole... o a suon di cazzotti. Di solito lei sceglieva il secondo metodo.\nNessuno degli anziani nell'infanzia di Vi sapeva nulla dei suoi genitori, e la maggior parte di loro credeva fossero semplicemente morti in uno dei tanti incidenti sul lavoro, fin troppo comuni nella città sotterranea. Anche se era finita nel malconcio orfanotrofio Casa della Speranza, un famigerato attaccabrighe mezzo matto diceva di averla trovata abbandonata in una culla, grande abbastanza per due bambini, nelle rovine di un chem-laboratorio distrutto. Vi decise che in alcuni casi l'ignoranza era una benedizione.\nCon i suoi capelli rosa acceso, Vi non passava inosservata per le strade di Zaun, che stesse scappando dai negozianti infuriati lungo i portici dei mercati, che camminasse spavalda per i colorati bazar delle Vie Nere o che si facesse dare un passaggio a Piltover a bordo dei trasportatori hexdraulici. Ovunque ci fossero guai in cui cacciarsi o truffe da portare a termine, Vi era sempre nel cuore dell'azione. Aveva però delle regole: mai derubare chi non poteva permettersi di perdere ciò che lei gli sottraeva e mai fare del male a chi non lo meritava.\nCrescendo, le bravate si fecero più audaci e intraprendenti, e Vi creò una sua banda. Sfacciata e irascibile, Vi si affidava ancora troppo spesso ai suoi pugni e il suo volto raramente non era segnato da occhi neri e labbra spaccate.\nTrovò un mentore nel padrone di un bar delle Vie, che smorzava le sue tendenze più autodistruttive. Cercò di rafforzare il suo codice morale e le mostrò come combattere in modo disciplinato, e come indirizzare meglio la sua rabbia repressa.\nCol tempo Vi divenne nota come una ragazza in grado di ottenere risultati, senza fare domande.\nAscoltando le chiacchiere dei minatori zauniti che frequentavano il bar, scoprì dove si svolgevano gli affari e come venivano effettuati i pagamenti. Per un barone chimico erano spiccioli, ma per lei e i suoi amici si parlava di vere e proprie fortune. Organizzò un colpo, ma sapeva che avrebbe avuto bisogno di una mano in più per farcela. Per questo, se pur riluttante, ingaggiò una banda rivale, i Cattivi delle Fabbriche.\nTutto andava a gonfie vele, fino a quando il capo dei Cattivi uccise il padrone della miniera con un paio di guanti polverizzatori giganti, intrappolando il resto dei lavoratori nelle gallerie. Mentre le due bande scappavano con il bottino, Vi realizzò che non poteva lasciare a morire quegli innocenti. Prese i guanti, nonostante il dolore provocato dai meccanismi dei polsi sulle sue braccia, e sopportò l'agonia abbastanza a lungo da aprire una via di fuga ai minatori.\nIl giorno dopo, Vi andò a trovare i Cattivi delle Fabbriche. Usò i guanti potenziati per dare una lezione a tutta la banda, con un pestaggio così leggendario che se ne parla ancora oggi nelle Vie.\nVi sarebbe poi sparita da Zaun durante un periodo di grande tumulto, quando le tensioni con Piltover avevano raggiunto i massimi storici. Tra le bande iniziò a girare la voce che fosse rimasta uccisa in un'enorme esplosione nel cuore della città sotterranea, o che avesse voltato le spalle agli amici, partendo per terre lontane. La verità venne finalmente a galla quando le Cicatrici del Vecchio Affamato, una banda i cui omicidi si erano diffusi anche nelle zone superiori, fu sgominata dallo sceriffo di Piltover e dalla sua nuova alleata... Vi.\nL'ex capo banda era entrata a fare parte dei Guardiani, e aveva sostituito i suoi due chem-guanti polverizzatori con un prototipo hextech Atlas nuovo di zecca.\nNessuno sa esattamente perché o come Vi si sia trovata a collaborare con Caitlyn, ma con l'ondata di crimine anarchico che impazza a Piltover, si vocifera che potrebbe esserci dietro una certa piantagrane zaunita dai capelli blu..."
    },
    "Viego": {
        "name": "Viego",
        "region": "Isole ombra",
        "image_url": "https://cmsassets.rgpub.io/sanity/images/dsfx7636/universe/3766d90650c9eddd2e1405489365c1ec7ef9f2be-1900x1127.jpg?accountingTag=LoL",
        "champ_url": "https://universe.leagueoflegends.com/it_IT/champion/viego/",
        "lore": "Pochi sanno del regno a est, oltre i mari, il cui nome è dimenticato persino tra le rovine sparse lungo le sue coste. Ancora meno persone sanno del suo sciocco e giovane sovrano, destinato a distruggerlo per il suo cuore innamorato.\nQuell'uomo, Viego, è ora un grande pericolo per tutti.\nNon era previsto che Viego, secondogenito di un re dinastico, salisse al trono. Viveva una vita agiata che l'aveva reso pigro ed egoista. Eppure, quando il fratello maggiore morì inaspettatamente, Viego venne incoronato, nonostante non avesse né la voglia, né la capacità di governare.\nNon aveva alcun interesse per la sua posizione finché, un giorno, incontrò Isolde, una povera sarta. Fu così rapito dalla sua bellezza che il giovane re le chiese la mano. Uno dei più potenti sovrani dell'epoca si trovò così sposato a una contadina.\nIl loro amore era un incanto e Viego, un tempo egoista, aveva dedicato la sua vita a lei. I due erano inseparabili. Viego non andava quasi da nessuna parte senza Isolde, la sua regina. La riempiva di regali e quando era in sua presenza aveva occhi solo per lei.\nGli alleati di Viego erano furibondi. Visto che era impossibile farlo interessare al governo, l'intera nazione iniziava a sfaldarsi. Nel frattempo, in gran segreto, qualcuno tramava nell'ombra per porre fine al suo regno ancor prima che iniziasse. I nemici della nazione, invece, videro un'occasione per attaccare. Le vipere stavano iniziando a muoversi.\nFu così che, un giorno, una lama avvelenata provò ad assassinare Viego. Il re, però, era ben difeso, e la daga lo mancò e colpì di striscio Isolde.\nLa potente tossina fece rovinosamente sprofondare Isolde in un torpore letargico, lasciando Viego inerme davanti alla sua condizione sempre più grave. Travolto dalla rabbia e dallo sconforto, prosciugò la tesoreria del regno nel tentativo di salvarla.\nMa fu tutto invano. Isolde morì nel suo letto e Viego fu consumato dalla follia.\nLa sua ricerca per un antidoto divenne folle e disperata. Non riuscendo ad accettare la morte della moglie, sacrificò tutti i tesori del regno, fino all'ultima moneta, nel tentativo di farla tornare da lui. Mentre la nazione sprofondava nel caos, Viego si nascose con il corpo di Isolde, diventando violento e pieno d’odio.\nPoi venne il giorno in cui venne a scoprire il segreto delle Isole Benedette e della loro acqua, capace di curare ogni male. Assalì il pacifico regno con il suo grande esercito, massacrando chiunque opponesse resistenza, fino ad arrivare al santuario segreto, dove abbandonò la moglie tra i flutti dell'acqua benedetta. L'avrebbe fatta tornare da lui, anche a costo di distruggere tutto. A qualsiasi costo.\nPer un attimo, Isolde tornò.\nSi svegliò come un orrendo spettro di rabbia e ombra. Nel dolore, nella collera e nella confusione di essere stata strappata alla morte, afferrò la lama incantata di Viego e gliela conficcò nel cuore. La magia dell'acqua e dell'antica spada entrarono in conflitto, facendo eruttare l'energia del santuario su tutte le isole, intrappolandone le creature in un torturato stato di non morte.\nEppure, Viego non ricorda nulla di tutto questo. Il suo paese cadde in rovina, grandi nazioni sorsero e caddero e, col tempo, persino il suo nome venne dimenticato... fino a che, mille anni dopo la sua morte, Viego è sorto nuovamente. E questa volta, è determinato a non fallire.\nLa sua mente è tormentata dalla stessa ossessione che aveva in vita e l'amore guida ogni sua azione, ogni suo desiderio, ogni sua atrocità. La letale Nebbia Oscura, capace di strappare la vita a tutto ciò che tocca, sgorga dal cuore spezzato di Viego, che la usa per razziare il mondo in cerca di un modo per far tornare Isolde al suo fianco.\nIntere legioni cadranno davanti al suo potere, per poi risvegliarsi al suo servizio, e i continenti verranno inghiottiti da un'oscurità vivente. Il mondo intero pagherà per ogni momento di felicità che ha rubato a un antico sovrano consumato dall'amore. Non gli importa nulla della distruzione che provoca, se è per vedere di nuovo il volto di Isolde.\nIl suo è un regno di terrore.\nIl suo amore è eterno.\nE fino a che Isolde non tornerà da lui, tutti cadranno davanti al re in rovina."
    },
    "Viktor": {
        "name": "Viktor",
        "region": "Zaun",
        "image_url": "https://cmsassets.rgpub.io/sanity/images/dsfx7636/universe/6df31c309fbf2a122c25821cac1ce61fa66469e6-1920x1080.jpg?accountingTag=LoL",
        "champ_url": "https://universe.leagueoflegends.com/it_IT/champion/viktor/",
        "lore": "Per comprendere il reale impatto dell'hextech e il segno che ha lasciato nel nostro mondo, prima è necessario conoscere le menti che l'hanno dato alla luce.\nPer quanto molto si sia detto e scritto su Jayce Talis, il tanto decantato \"Uomo del progresso\", è decisamente più arduo verificare qualsiasi informazione sulla sua controparte, Viktor. L'umile sottoscritto ha inoltrato diverse richieste alla Consulta di Piltover e a svariate facoltà dell'Accademia, ma questi affermano che tutti i documenti riguardanti il suo impiego sono andati perduti durante i tumultuosi eventi che hanno portato alla sua dipartita. Lascerò che siate voi a giudicare se tale risposta sia plausibile, e mi limiterò a raccontare quanto ho potuto ricavare da fonti pubbliche, come l'inaspettatamente dettagliata emeroteca della Gazzetta di Piltover, e dai pochi rimasugli dei registri di costruzione dell'Hexportale che sono riuscito a recuperare tramite canali... meno ufficiali.\nNato in una famiglia indigente delle Voragini di Zaun, Viktor è cresciuto tra le avversità. L'inquinamento ambientale della città sotterranea gli causò la zoppia e una malattia rara e terminale, isolandolo dagli altri bambini. Tuttavia, nonostante i limiti imposti dal corpo, Viktor ebbe modo di far crescere la sua mente in modo florido e irrefrenabile.\nUna volta parlò con un mio collega di un momento particolarmente formativo della sua giovinezza. Disse che mentre si divertiva con una barca giocattolo tra i rivoli di scarico del Sump, incontrò un \"dottore caduto in disgrazia\" che si era prodigato per la scienza con mezzi estremi e disturbanti. Il progresso necessita di limiti, e questa lezione giovanile tornò utile a Viktor anni dopo, quando catturò l'attenzione dell'emerito professore Cecil B. Heimerdinger.\nPortato all'Accademia di Piltover per ricevere una formazione completa, lavorò come assistente del professore. (Questo è il motivo per cui fatico a credere che non vi sia documentazione superstite negli archivi amministrativi... Neppure dello stesso Heimerdinger, che alcuni nella Consulta affermano persino di non ricordare! È palesemente uno sfacciato tentativo di revisionismo!) In ogni caso, alla fine, Viktor aveva trovato un luogo in cui coltivare appropriatamente il suo genio.\nQuando un incidente di laboratorio (si veda il Capitolo 6: Autorità nella città sotterranea) portò alla luce esperimenti non autorizzati sul suolo dell'Accademia, Heimerdinger mandò Viktor a rimuovere qualsiasi cosa rappresentasse un pericolo. Al suo posto, tuttavia, Viktor trovò segreti e pagine di appunti scritti a mano che raccontavano di una frenetica ambizione: padroneggiare la magia attraverso la scienza.\nFu qui che strinse amicizia col caparbio inventore Jayce Talis, dando vita a una visione congiunta che avrebbe cambiato il mondo per sempre.\nIl frutto del loro lavoro fu ovviamente l'hextech, una tecnologia talmente rivoluzionaria da proiettare Piltover in una nuova era di meraviglie. Viktor e Jayce non erano solo compagni d'innovazione, ma veri e propri fratelli, nonostante non avessero legami di sangue.\nPurtroppo, le condizioni di salute di Viktor peggiorarono. Fu proprio lui a proporre una possibile soluzione: una matrice runica adattiva (esplicata e illustrata in dettaglio nel Capitolo 13: L'hexcore). Vista la sua presunta capacità di evolvere la propria configurazione, si augurava che avrebbe potuto potenziare la materia organica curandolo... ma fu un fallimento. La sperimentazione su se stessi pone sempre dei rischi, e Viktor sapeva che la sua scelta gli sarebbe costata la posizione nella comunità accademica, oltre al rapporto con i suoi cari. Ciononostante, era indubbiamente convinto che Jayce avrebbe costituito un'eccezione.\nQuando però i pregiudizi del suo amico verso la città sotterranea e la sua gente vennero a galla, Viktor sentì probabilmente che il loro legame iniziava a deteriorarsi. Determinato a tenere nascosti i suoi piani, proseguì gli esperimenti da solo, finché non perse il controllo dell'hexcore. Stando a due fonti verificate all'interno dell'Accademia (si veda l'Appendice H per le trascrizioni integrali), l'evento costò la vita a qualcuno, anche se i dettagli sono decisamente vaghi.\nCionondimeno, è plausibile che la salute mentale di Viktor ne sia stata intaccata, per quanto si sentisse incapace di distruggere l'hexcore con le sue mani. Nonostante i loro sforzi, sia lui che Jayce avevano fallito nell'intento di salvare vite con le loro invenzioni, e Viktor era determinato a fare ammenda.\nSfortunatamente, qualsiasi piano avesse formulato fu stroncato dall'attacco terroristico alla Consulta di Piltover.\nL'esplosione lo ferì in modo letale, e si salvò solo grazie alla prontezza e al rapido intervento del suo vecchio amico, Jayce Talis. L'hexcore riuscì a rigenerare le sue ferite con tale perizia da scioccare e sorprendere alcune delle menti più brillanti del mondo, tanto che l'effetto somigliava più a un racconto favolistico nato da una straordinaria immaginazione! Parleremo di questo in modo più esaustivo nel Capitolo 21: La teoria della biomeccanica. Per ora, tuttavia, vi basti sapere che l'evoluzione intrapresa da Viktor fu accomunabile a quella che intercorre tra l'invenzione della ruota e quella dell'hextech!\nLa sua gratitudine per il gesto di Jayce, tuttavia, era quantomeno scarsa.\nVagare da solo in mezzo ai derelitti e dimenticati cittadini della città sotterranea diede a Viktor un nuovo scopo, poiché scoprì che il suo gelido tocco era in grado di sanare le ferite e rimuovere le emozioni. Le voci della presenza di un guaritore fecero in fretta il giro di Zaun, e presto da taumaturgo assurse al ruolo di salvatore. La comunità che nacque attorno a lui attirò alcuni dei casi più pietosi e disperati, almeno fino all'attacco da parte di una guarnigione noxiana (si veda il Capitolo 19: Legge marziale a Piltover) agli ordini della generalessa Ambessa Medarda, che lo rese di nuovo fisicamente incapacitato.\nStavolta, però, c'era qualcosa di diverso. Privato di qualsivoglia paura, amore, rancore, gioia, odio o compassione, si erse come araldo meccanico di una seconda nuova era, riducendo i suoi seguaci a poco più di meri burattini nelle sue mani.\nIndubbiamente, la sua sconfinata e insensibile intelligenza aveva dato a Viktor uno scopo più chiaro che mai. Avrebbe dato inizio in tutto il mondo a una Gloriosa Evoluzione per salvare l'umanità da se stessa, che essa lo volesse oppure no.\n- Estratto da \"Il prezzo del progresso\", un trattato del professor Cristobal Lymere"
    },
    "Vladimir": {
        "name": "Vladimir",
        "region": "Noxus",
        "image_url": "https://cmsassets.rgpub.io/sanity/images/dsfx7636/universe/b16ed6e512c850aac0a258909c3b025de42396bd-1215x717.jpg?accountingTag=LoL",
        "champ_url": "https://universe.leagueoflegends.com/it_IT/champion/vladimir/",
        "lore": "Vladimir, maestro dell'antica stregoneria proibita, è uno dei più vecchi enigmi di Noxus. Era presente all'alba dell'impero, e da allora ha penetrato le sue fondamenta con la sua influenza... ma si ricorda poco di quei giorni. La sua mente è mortale, e quindi buona parte della sua innaturale vita estesa non sopravvive nella sua memoria, ma solo nelle sue cronache.\nSpesso la storia ha perso traccia di Vladimir, ma le sue pagine sono piene di figure che potrebbero essere lui. La leggenda narra del principe di un regno minacciato dai famigerati darkin, mentre la grande guerra dilagava in tutta Valoran. Essendoci in gioco la corona del padre, e con molti altri eredi al trono nella linea di successione, il povero giovane venne scambiato con gli dei guerrieri come ostaggio.\nI mortali erano considerati poco più che bestiame, sotto la tirannia dei darkin, e la loro supremazia emergeva dalle stregonerie che avevano concepito. Padroneggiavano l'arte di creare carni e trasmutare il sangue, ottenendo un dominio sulla vita stessa.\nCredendosi superiore agli altri vassalli mortali, e quindi degno di un simile potere, Vladimir fu il primo della sua specie a poter studiare questa magia terrificante. La sua devozione gli valse un posto di favore nella corte del suo padrone, e il diritto di praticare l'emomanzia per affermare la volontà dei darkin sugli esseri inferiori. Col tempo, il dio guerriero iniziò a osservare divertito Vladimir, che riusciva a dominare i suoi sudditi con lo stesso disprezzo dei veri darkin.\nLa caduta di questi crudeli tiranni è un'altra leggenda. Uno dei suoi racconti, scritto nell'antica lingua morta di Shurima, è nascosto nel Bastione Immortale. Ipotizza che il padrone di Vladimir non venne imprigionato come altri suoi simili, e che morì per mano dei suoi stessi servitori. I pochi mortali sopravvissuti scapparono, portando con loro il sapere della magia del sangue.\nSolo Vladimir sa di essere colui che ha sferrato il colpo di grazia. Segnato, accecato e reso folle dalla luce della fine di un darkin, assorbì abbastanza potenza da rinnovare carni che non dovevano durare più di una vita mortale.\nDa allora l'ha fatto centinaia di volte, con riti troppo orribili per essere raccontati.\nAll'apice del regno oscuro di Mordekaiser girava voce di un mitico demone assetato di sangue, che si aggirava lungo i dirupi della Valoran orientale esigendo tributi di sangue e fedeltà dalle tribù locali. Pochi venivano accolti nel suo antro, finché un giorno una pallida strega fece una proposta al dio barbaro. I due banchettarono tra pari, brandendo il potere di una magia così nera da far inacidire il vino e appassire le rose sul tavolo, trasformando il rosso fuoco in un nero pece.\nCosì nacque il patto tra Vladimir e LeBlanc, tra dispute e giochi di guerra e politica. Nel corso dei secoli si unirono altri membri: potenti nobili, rispettati maestri di magia e creature oscure. Il gruppo divenne il potere segreto che avrebbe guidato il trono di Noxus per più di un millennio, orchestrando le campagne più grandi e ambiziose dell'impero.\nA differenza degli altri capi della Rosa Nera, Vladimir non si è sempre limitato a tramare nell'ombra. In passato, ha deciso di unirsi ai nobili di Noxus durante i momenti più interessanti, per poi sparire qualche decennio dopo. La sua antica età e l'atrocità della sua magia erano un segreto ben tenuto. Ciò nonostante, sotto la guida di Vladimir, l'arte dell'emomanzia ha trovato un posto nell'esercito di Noxus, anche tra gli eredi dell'antica aristocrazia. Tra i diversi praticanti troviamo il Circolo Cremisi, una giovane setta dedicata tanto alla magia del sangue quanto alla figura di Vladimir.\nCon la morte del vecchio gran generale e l'ascesa di Jericho Swain, il panorama politico dell'impero è cambiato radicalmente, tanto da costringere Vladimir a palesarsi nuovamente.\nFingendosi una figura mondana e benevola, è tornato in pubblico, presentandosi come un audace detrattore del Trifarix... con somma preoccupazione dei membri più cauti della Rosa Nera. Forse la sua ricomparsa si è verificata troppo presto, perché il tempo non ha ancora cancellato le tracce della sua vita precedente, e pare che Swain stia per cogliere la vera natura di Vladimir.\nUn nuovo e oscuro conflitto si staglia all'orizzonte di Noxus, e Vladimir può bere a grandi sorsi dalla rinnovata vitalità dell'impero, ripensando alle sue glorie passate. Per lui la vita è una grande festa, un inganno a cavallo tra i secoli, nonché il prologo della grandezza... perché anche se i darkin sono arrivati a combattere tra di loro e hanno perso la loro stretta immortale sul mondo, Vladimir sa di essere più forte da solo."
    },
    "Volibear": {
        "name": "Volibear",
        "region": "Freljord",
        "image_url": "https://cmsassets.rgpub.io/sanity/images/dsfx7636/universe/5d4a8a9ddc929ac0f301ac5ecb3eae4baed8ba08-1922x1131.jpg?accountingTag=LoL",
        "champ_url": "https://universe.leagueoflegends.com/it_IT/champion/volibear/",
        "lore": ""
    },
    "Warwick": {
        "name": "Warwick",
        "region": "Zaun",
        "image_url": "https://cmsassets.rgpub.io/sanity/images/dsfx7636/universe/ac704d3cfcb7feca54486db45add3e1f96cb0eab-1280x783.jpg?accountingTag=LoL",
        "champ_url": "https://universe.leagueoflegends.com/it_IT/champion/warwick/",
        "lore": "Warwick è un mostro che caccia tra le grigie strade di Zaun. Dopo essere stato trasformato da dolorosi esperimenti, il suo corpo è ora fuso con un intricato sistema di iniettori e pompe, un macchinario che riempie le sue vene di una furia alchemica. Emerso dalle ombre, va a caccia di quei criminali che seminano il terrore nel cuore della città. Warwick è attirato dal sangue il cui odore gli fa perdere il controllo. Chi versa del sangue non ha scampo.\nAnche se molti reputano Warwick semplicemente una bestia, dietro la sua furia si nasconde la mente di un uomo: un criminale che depone la sua lama e accoglie una nuova identità per vivere un'esistenza migliore. Nonostante abbia duramente provato ad andare avanti, non è mai riuscito a fuggire dagli errori del suo passato.\nI ricordi di quel tempo riaffiorano in Warwick come lampi di luce, per poi svanire e dare il posto a echi di quei giorni trascorsi legato a un tavolo nel laboratorio di Singed, con gli occhi del folle chimico puntati su di lui.\nIl suo mondo era offuscato dal dolore e Warwick non riusciva a ricordare come fosse caduto tra le mani di Singed... e si sforzava di ricordare il momento prima dell'inizio di tutte le sofferenze. Lo scienziato lo incise meticolosamente, impiantando pompe e tubi per iniettargli nelle vene sostanze chimiche, con l'intento di ottenere ciò che qualsiasi alchimista vorrebbe: la trasmutazione.\nSinged avrebbe potuto svelare la vera natura della sua cavia, la bestia letale che si nascondeva dentro un \"brav'uomo\".\nLe sostanze chimiche che pompavano nelle vene di Warwick potenziavano la sua guarigione, consentendo a Singed di rimodellare l'uomo lentamente e dolorosamente. Durante l'esperimento gli spezzò una mano, ma Singed riuscì a sistemarla, aggiungendo dei potenti artigli pneumatici e risvegliando sempre di più il vero potenziale di Warwick.\nImpiantò sulla schiena di Warwick un iniettore chimico e lo incorporò con il suo sistema nervoso. Ogni volta che provava rabbia, odio o paura, avrebbe iniettato nelle vene un liquido di furia, risvegliando il mostro che era in lui.\nFu costretto a sopportare tutto, ogni singola incisione che il folle chimico effettuò con il suo bisturi. Singed gli garantiva che il dolore era necessario; grazie ad esso, avrebbe dimostrato di essere il \"grande catalizzatore\" della sua trasformazione. Anche se le sostanze chimiche guarivano il corpo di Warwick da gran parte delle lesioni, la sua mente veniva annientata da un'infinita agonia.\nWarwick lottava per rievocare un solo ricordo del passato... Tutto ciò che riusciva a vedere era sangue. A un tratto sentì l'urlo di una bambina. Gridava qualcosa che non riusciva a capire. Sembrava urlasse un nome.\nMa lui aveva già dimenticato il suo. L'istinto gli diceva che era meglio così.\nPresto, il dolore schiacciò tutti gli altri pensieri. Il sangue era l'unica cosa rimasta.\nDopo settimane trascorse sul tavolo operatorio, il suo corpo e la sua mente erano lacerati, ma Warwick resisteva con caparbia alle sostanze chimiche che lo stavano trasformando. I suoi occhi versavano tossine al posto di lacrime. Espelleva sostanze tossiche che sfrigolavano contro il suo petto per poi cadere sul pavimento del laboratorio corrodendolo e creando profondi buchi. Intrappolato nel freddo acciaio del tavolo, Warwick si contorse in agonia per ore e ore finché, alla fine, il suo corpo cedette.\nCon la prematura morte della sua cavia, Singed si sbarazzò del cadavere gettandolo in un ossario giù nel Sump di Zaun per poi concentrarsi sul suo prossimo esperimento.\nLa morte, tuttavia, dimostrò di essere il vero elemento catalizzatore necessario alla trasformazione di Warwick. Mentre giaceva lì sopra l'ammasso dei gelidi corpi, le sostanze chimiche portarono finalmente a termine il loro lavoro. L'iniettore sulla sua schiena iniziò a pompare.\nIl suo corpo si contorceva in modo artificiale, le ossa si curvavano e si spezzavano, i denti si ingrandivano, i tendini si rompevano per poi rigenerarsi con un tenue bagliore chimico e la carne morta diveniva viva e forte. Quando il suo cuore iniziò nuovamente a battere, il Warwick umano era sparito, così come le vite che aveva vissuto.\nSi risvegliò affamato. Provava dolore dappertutto. Solo una cosa aveva importanza.\nAveva bisogno di sangue.\nPrima, il sangue di un rovistatore del Sump che frugava tra l'ammasso di carcasse. Poi, quello di una sacerdotessa della Gloriosa Evoluzione, alla ricerca di uno dei suoi adepti. E ancora, quello di un apprenta di Piltover in un vicolo, un mercante col volto coperto da una specie di respiratore in fuga da una banda di criminali, un trafficante di cristallo, un venditore ambulante e un delinquente chimico.\nPreparò un covo non lontano da un luogo che stuzzicava la sua mente non più umana. Lì, continuò il massacro, senza pensare a chi finisse sotto i suoi artigli. Fintanto che il sangue grondava dai denti, avrebbe avuto solo una macchia rossa sulla coscienza e sentito la fame nel suo stomaco che schiacciava ogni interesse verso le sue casuali vittime.\nEppure, nonostante si fosse arreso alla bestia, scorci del passato iniziarono a perseguitarlo. Mentre addentava e squarciava la gola di un mendicante, vide riflessa negli occhi di questi l'immagine di un uomo barbuto. L'altro uomo sembrava tetro, e in parte familiare; aveva delle cicatrici sulle braccia. A volte, mentre si sfamava dei criminali che vagavano nei vicoli bui, il luccichio delle lame dei coltelli gli richiamavano alla mente una vecchia spada ricoperta di sangue. Il sangue scorreva dalla lama fino alle sue mani e dalle sue mani a qualsiasi cosa toccasse. A volte, ripensava di nuovo alla ragazza.\nE c'era sempre del sangue.\nSi rese conto che era sempre stato lì, nel corso di tutta la sua vita, e nulla poteva portarlo via. Aveva lasciato così tante cicatrici che lui avrebbe dimenticato, ma la città no. Quando scrutava gli occhi dei criminali di Zaun, capibanda, assassini e ladri, vedeva sé stesso. L'iniettore sulla sua schiena era capace di saturare il suo corpo di odio. Le sue unghie divennero artigli.\nAndava a caccia.\nNon era più appagato dall'uccidere in modo indiscriminato: ora Warwick pedina coloro che si sono già macchiati di sangue. Proprio come il giorno in cui fu trascinato nel laboratorio di Singed.\nTuttora si chiede se avesse davvero voluto tutto questo. Non riesce a ricordarne i particolari, ma i suoi ricordi sono sufficienti. Sufficienti per sapere che Singed aveva sempre avuto ragione; l'uomo buono era solo una menzogna che, prima del disastro, rivelò la verità.\nÈ Warwick. Un assassino.\nE ci sono tantissimi assassini a cui dare la caccia."
    },
    "Wukong": {
        "name": "Wukong",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/55a17baa4556728c30e3997f1a5d4624835cfd1d-1215x717.jpg?accountingTag=LoL",
        "champ_url": "https://universe.leagueoflegends.com/it_IT/champion/monkeyking/",
        "lore": "Nel cuore delle magiche foreste di Ionia vive una tribù di vastaya noti come Shimon. Si tratta di un popolo prudente, che vede la vita come una scalata verso la saggezza. Per questo, alla morte, gli Shimon pensano di tornare pietre, ritornando al suolo e così ricominciando la scalata della vita.\nSin dalla più tenera età, Kong ha avuto poco in comune con gli altri Shimon, dimostrandosi impulsivo, sagace, e facile alla noia. Per molti anni i suoi compagni hanno sopportato i suoi scherzi... fino al giorno in cui, in preda al panico, annunciò a tutti che un enorme drago elementale stava venendo a distruggere la loro casa.\nMa mentre la sua tribù fuggiva terrorizzata, Kong se la rideva sotto i baffi. Quella burla fu la goccia che fece traboccare il vaso. Gli Shimon, arrivati al limite della pazienza, lo emarginarono. Kong non ne fu particolarmente scosso e decise invece di cercarsi compagni con più senso dell'umorismo.\nCon un atteggiamento da ciarlatano, si autoproclamò \"il re delle scimmie\" e iniziò a sfidare spesso i mortali in duelli o prove d'astuzia. Sosteneva di essere imbattuto... finché non si imbatté in un boia noxiano nell'entroterra di Zhyun, che lo braccò in mezzo alla natura selvaggia assieme ai suoi soldati. Il re delle scimmie si nascose ed emerse solo quando gli invasori si decisero a lasciare le Terre Antiche.\nFu allora che Kong vide la violenza con cui Noxus aveva colpito la sua patria.\nPartì alla ricerca dei leggendari maestri del Wuju, ma trovò il loro villaggio devastato. L'unico essere ancora in vita era un uomo placidamente seduto fra le rovine. Kong lo sfidò a un combattimento amichevole. Con un unico movimento l'uomo si alzò, atterrò il vastaya, e riprese la sua meditazione.\nNelle settimane successive Kong tornò ad affrontarlo quasi ogni giorno, determinato a sconfiggerlo: ma per quanto provasse ad attaccarlo dall'alto, dal basso, o persino alle spalle, l'uomo riusciva sempre a sopraffarlo. Il guerriero riusciva a prevedere qualsiasi attacco di Kong, anche quando lui cercava di distrarlo con qualche storiella esilarante, e capiva quando il vastaya versava qualche sostanza intorpidente nel suo tè.\nAlla fine, il re delle scimmie si prostrò davanti all'uomo e lo supplicò di insegnargli i suoi segreti. Kong non voleva solo diventare il guerriero più forte del mondo... Desiderava qualcosa di più, ma non riusciva a esprimerlo a parole.\nL'uomo vide che Kong aveva imparato l'umiltà e capì che era pronto. Si presentò come Master Yi, ultimo maestro dell'arte del Wuju, e acconsentì a impartirgli le virtù di disciplina e pazienza. Avrebbe aiutato Kong a incanalare la sua imprudenza e la sua impulsività in uno stile di combattimento fulmineo, letale e sorprendente.\nTra i due nacque un rapporto di mutuo rispetto, ma Yi continuava a rifiutarsi di parlare del suo passato o del motivo per cui non lasciava il villaggio in rovina. Così, Kong gli fece una proposta: si sarebbero affrontati in uno scontro amichevole e se Kong avesse vinto, Yi avrebbe dovuto svelargli perché aveva smesso di combattere. Se invece fosse stato Yi a prevalere, Kong non avrebbe proferito parola per quattro intere stagioni.\nYi accettò di buon grado.\nLa prima volta che Kong giunse al villaggio passò per un campo di fumapaveri, e fu lì che attirò il suo maestro. Ogni volta che Yi attaccava, i fiori attorno a lui esplodevano generando una coltre di fumo. Alla fine tentò di colpire quello che pensava essere Kong, ma che si rivelò in realtà solo una sua esca. Kong colse l'occasione al volo e costrinse a terra il suo avversario.\nYi acconsentì quindi a raccontargli la verità. Lui e gli altri allievi erano partiti per difendere Ionia durante la guerra, ma questo non fece che attirare l'ira di Noxus sul loro villaggio. Incolpava se stesso della morte degli abitanti, e decise di vegliare sulle rovine per espiare i suoi peccati.\nKong si rese improvvisamente conto di cosa volesse davvero. Anche se la sua tribù lo aveva allontanato, desiderava con tutto il cuore proteggere gli Shimon, che lo avevano allevato e avviato sul sentiero della saggezza e dell'illuminazione. Fiero del suo allievo e forte di una nuova determinazione, Yi fece dono a Kong di un bastone incantato fabbricato dal leggendario fabbro Doran, e di un nuovo nome, un onore riservato solo ai migliori praticanti del Wuju.\nDa quel giorno in avanti sarebbe stato conosciuto come Wukong.\nAnche se la guerra si è da tempo conclusa, l'influenza di Noxus continua a flagellare Ionia. Numerose strade sono state scavate nelle antiche foreste, sedicenti \"esattori\" braccano la povera gente e prendono tutto il possibile e le grandi Feste del Rinnovamento vanno sparendo lentamente, anno dopo anno.\nTuttavia, Wukong e Master Yi ora sono pronti. Viaggiando fianco a fianco lungo le Terre Antiche, combattono l'odio e l'ingiustizia ovunque si annidino."
    },
    "Xayah": {
        "name": "Xayah",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/7dc493395d5c991557d7b0657253bb201f85143b-2181x844.jpg?accountingTag=LoL",
        "champ_url": "https://universe.leagueoflegends.com/it_IT/champion/xayah/",
        "lore": "Nata nella tribù di Lhotlan, Xayah da bambina adorava ascoltare il padre intonare inni popolari che parlavano di antichi eroi vastaya. Quelle intense melodie la facevano viaggiare verso un'epoca dimenticata, in cui la magia danzava libera sull'isola di Qaelin donando ai Lhotlan un immenso potere.\nTuttavia, col passare degli anni gli umani si avvicinavano sempre di più alle terre ancestrali dei vastaya, distruggendone l'essenza immacolata. Le tribù iniziarono a sfaldarsi, perdendo vitalità mentre venivano gradualmente separati dallo spirito delle Terre Antiche, costretti a contrattare con i loro nemici mortali.\nXayah dovette assistere con frustrazione mentre gli ambasciatori juloah del suo popolo continuavano a stringere accordi con i mortali, che puntualmente li calpestavano. La cosa peggiore era che gli umani avevano scoperto il segreto delle enormi strutture chiamate quinlon, e avevano iniziato a usarle per inibire la magia naturale di Ionia in modo da proteggere i loro insediamenti, che si espandevano sempre di più.\nXayah e altri che la pensavano come lei tentarono di convincere il popolo a reagire, ma i Lhotlan al contrario si isolarono ancora di più dal mondo dei mortali aggrappandosi a quel poco che era loro rimasto. Questo però non bastò a proteggerli, e alla fine furono costretti ad abbandonare le loro case.\nI Lhotlan divennero dei nomadi senza più radici, mentre Xayah diventò una paladina della libertà.\nNon era sola: in tutta Ionia continuavano a moltiplicarsi le rivolte dei vastaya che pretendevano vendetta contro i mortali. Il tempo dei negoziati era finito. Xayah era determinata a usare le sue letali piume in battaglia per liberare la magia selvaggia del continente.\nDopo aver passato anni a introdursi nelle fortezze più difese, lasciandosi alle spalle una scia di cadaveri, si guadagnò il soprannome di \"corvo viola.\" La sua dedizione alla causa era assoluta. Non pensava ad altro che alla missione successiva e a ottenere libertà per la sua gente. Pur avendo grande fiducia nei suoi compagni ribelli, spesso agiva da sola, consapevole di poter compiere qualsiasi incarico meglio di chiunque altro.\nPoi incontrò un vastaya che avrebbe cambiato la sua vita per sempre.\nEntrando nella remota cittadina di montagna di Vlonqo alla ricerca di un artefatto rubato, rimase colpita da una chiassosa folla di umani. Davanti a loro, sul palco, c'era un vanitoso e appariscente intrattenitore che cantava antiche canzoni vastayane al suo pubblico rapito. Non appena finì il suo spettacolo con una serie di trucchetti da due soldi, la folla iniziò a urlare in coro il suo nome: Rakan! Rakan! Rakan!\nLui s'inchinò con fare teatrale. Xayah lo giudicò un semplice buffone. Nonostante fosse un fratello Lhotlan, quel Rakan non sembrava altro che uno stupido mu'takl.\nXayah cercò di ignorarlo e si concentrò sulla missione... che completò con inaspettata semplicità, anche grazie al diversivo fornito da Rakan.\nPrima che Xayah potesse sparire di nuovo, Rakan le si accostò. Dopo una serie di inutili tentativi di incantarla con le lusinghe, lo sfacciato vastaya le chiese notizie della loro tribù. Quando lei gli disse che avevano perso le loro terre, le sue piume si scurirono, e Xayah si stupì della ferocia della sua rabbia. Forse in Rakan c’era molto più di quanto avesse pensato.\nDopo che la ragazza gli ebbe raccontato com'erano andate le cose, lui implorò di unirsi a lei. Vedendo del potenziale nelle sue capacità di distrazione, Xayah acconsentì.\nGià durante i loro primi assalti si accorse che Rakan era una risorsa decisamente utile, per quanto irritante. L'appariscente danzatore guerriero sapeva balzare e piroettare fra i nemici con estrema eleganza, distraendoli e permettendo a Xayah di sferrare attacchi letali. Il suo stile di combattimento compensava quasi del tutto la sua snervante incapacità di memorizzare i meticolosi piani di Xayah.\nRakan aiutò Xayah anche in altri modi. Mentre lei era schietta e intrattabile, lui sapeva essere profondo e carismatico, ed era capace di usare fascino e persuasione laddove lei non aveva altra arma che la violenza. Xayah era sbalordita dalla sua incredibile abilità di valutare le emozioni e l'affidabilità delle persone. A volte criticava la sua compassione verso i mortali, ma non metteva mai in dubbio la sua fedeltà alla causa ribelle.\nPian piano, Xayah si rese conto che i suoi sentimenti per Rakan stavano mutando. Trovava la sua leggerezza e i suoi modi spensierati sempre più accattivanti. Col passare del tempo iniziò a gradire la sua compagnia e, per quanto all'inizio odiasse ammetterlo, il mondo non le sembrava più così corrotto e solitario. Alla fine divennero inseparabili.\nDa allora sono diventati dei formidabili campioni della causa vastaya, e i racconti delle loro gesta sono noti in ogni dove. Dopo l'invasione noxiana, la gente di Ionia è diventata senza dubbio più aggressiva e pericolosa, specialmente i Navori e l'odiato \"Ordine dell'Ombra\".\nQuesto ha permesso a Xayah e Rakan di portare dalla propria parte un gran numero di vastaya, e la rivoluzione tanto agognata sta ormai diventando una realtà.\nInsieme combatteranno per riconquistare le Terre Antiche e far prosperare nuovamente le loro tribù."
    },
    "Xerath": {
        "name": "Xerath",
        "region": "Shurima",
        "image_url": "https://cmsassets.rgpub.io/sanity/images/dsfx7636/universe/ecd9c2d112f827ac51c797d3bd0acd4b77632704-1215x717.jpg?accountingTag=LoL",
        "champ_url": "https://universe.leagueoflegends.com/it_IT/champion/xerath/",
        "lore": ""
    },
    "Xin zhao": {
        "name": "Xin zhao",
        "region": "Demacia",
        "image_url": "https://cmsassets.rgpub.io/sanity/images/dsfx7636/universe_live/b761ff9491287fda90704457e6ae795b1eb1d0f4-1920x1080.jpg?accountingTag=LoL",
        "champ_url": "https://universe.leagueoflegends.com/it_IT/champion/xinzhao/",
        "lore": "Xin Zhao, di cui si dice che non abbia mai perso neanche un duello, ha vissuto una vita tutta in salita. I suoi primi ricordi sono della Viscero, una barca da pesca ioniana sulla quale ha prestato servizio vicino alle coste di Raikkon. Era un giovane marinaio diligente, che obbediva a ogni richiesta dei suoi superiori. Puliva i ponti, districava le reti e si godeva un'esistenza pacifica... finché un giorno la barca si avventurò inavvertitamente in acque straniere.\nDue navi corsare di Noxus attaccarono il piccolo vascello. Durante l'abbordaggio, il comandante nominò la gloria dell'impero e reclamò la proprietà della Viscero e del suo equipaggio. Si trattava in gran parte di vecchi pescatori, inadatti al servizio militare, ma tutti furono comunque portati in territorio noxiano.\nDopo un lungo viaggio attraverso l'oceano, Xin Zhao si trovò in una terra straniera, priva della delicata bellezza alla quale era abituato. A Noxus non c'era magia negli alberi. Non aveva mai visto cancelli così grandi e mura fortificate lungo le strade, e gli abitanti erano pressati come sardine in ogni centimetro di spazio disponibile. Gli venne detto che era nella capitale di Noxus, dove un uomo noto come \"Darkwill\" governava il vasto impero. Separato dal resto dell'equipaggio della Viscero, senza modo di tornare a casa, Xin Zhao finì al servizio dell'uomo che l'aveva fatto prigioniero.\nLa sua abilità con la lancia non passò inosservata, e presto gli fu offerta una vita migliore, con cibo servito su veri piatti, in cambio delle sue doti marziali. Noxus celebrava la forza, e il suo padrone sembrava considerarlo un valido combattente.\nNon avendo niente da perdere, il giovane accettò. Scambiò i suoi stracci per un'armatura ordinaria ed entrò nelle arene dei gladiatori.\nEra davvero una strana forma di intrattenimento. Possenti guerrieri con titoli altisonanti si davano battaglia davanti a un pubblico esultante, ammaliato dall'abilità nel combattimento e dagli spargimenti di sangue. Xin Zhao scelse il nome \"Viscero\" ed ebbe subito un successo strepitoso. Le sue battaglie riempivano l'arena... nonché le tasche dei suoi padroni. Entro pochi anni, Viscero divenne un nome celebrato, adorato dal pubblico e temuto dagli altri gladiatori.\nTuttavia, la sua fortuna non sarebbe durata per sempre.\nGli scontri tra i gladiatori servivano a distrarre il popolo dalle difficoltà che stava affrontando l'impero. Nazioni ostili avevano adocchiato i suoi territori, provocando ribellioni lungo il confine noxiano. Si dice che Darkwill e i suoi consiglieri offrirono una fortuna in oro per poter inserire mercenari, prigionieri e gladiatori nelle truppe dell'impero. Con poco più di una stretta di mano, Xin Zhao e i suoi compagni vennero comprati e messi su una nave diretta a ovest.\nQui, nella fortezza marittima di Kalstead, anche la reputazione dei gladiatori più celebri contava poco. Vennero mandati allo sbaraglio contro le forze d'élite di Re Jarvan III di Demacia, che era determinato a ridurre l'influenza noxiana su Valoran. Xin Zhao scoprì subito che la guerra era ben diversa dai duelli nell'arena.\nMolti gladiatori disertarono davanti all'inevitabile sconfitta, ma Xin Zhao tenne la posizione, uccidendo centinaia di uomini con la sua lancia. Quando si trovò circondato dai soldati dell'Indomita Avanguardia del re, alcuni dei quali ammiravano in silenzio il suo valore in combattimento, si rifiutò di fuggire. Xin Zhao mantenne la dignità e attese soltanto di essere giustiziato.\nJarvan, però, aveva altri piani. A differenza del pubblico delle arene, il re di Demacia non traeva piacere dagli omicidi insensati. Concesse la libertà ai noxiani sconfitti, a patto che giurassero di lasciare Kalstead in pace. Colpito dalla sua clemenza, Xin Zhao ripensò a ciò che lo attendeva a Noxus. Poteva tornare in una società dove la sua vita valeva solo la somma in oro che guadagnava per i suoi padroni... oppure poteva combattere con chi incarnava le virtù che aveva sempre ammirato.\nSpinto dall'onore, si inchinò al cospetto di Jarvan III, offrendosi al suo servizio.\nDa allora Xin Zhao ha dimostrato più volte la sua lealtà. È il siniscalco della casata reale, nonché guardia del corpo e consigliere del suo signore e amico, il re, ma anche di suo figlio, il giovane principe Jarvan, che un giorno erediterà la corona.\nIl modo in cui Xin Zhao è diventato demaciano è inusuale, ma ciò non gli impedisce di credere infallibilmente nel regno e nei suoi ideali. Non lo fa per dovere, ma per scelta."
    },
    "Yasuo": {
        "name": "Yasuo",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/0b19bbfa3272f9625762f9b5974429bedc345008-1215x717.jpg?accountingTag=LoL",
        "champ_url": "https://universe.leagueoflegends.com/it_IT/champion/yasuo/",
        "lore": "Da bambino, Yasuo credeva a quello che il resto del villaggio diceva di lui: nei giorni migliori, che la sua esistenza era un errore di valutazione, nei peggiori che era un errore imperdonabile.\nCome spesso succede con le cose dolorose, c'era un fondo di verità in quelle parole. Sua madre era una vedova che già cresceva un giovane figlio quando il futuro padre di Yasuo entrò nella sua vita come un vento autunnale. Sparì rapido come una foglia, lasciando la donna sola ancor prima che il bianco manto dell'inverno di Ionia avvolgesse la terra.\nYone, il fratellastro di Yasuo, era tutto ciò che lui non era: rispettoso, cauto e coscienzioso. Ciononostante, i due erano inseparabili. Quando gli altri bambini schernivano Yasuo, Yone era sempre pronto a difenderlo. Yasuo aveva poca pazienza, ma compensava con la sua determinazione. Quando Yone iniziò il suo apprendistato nella rinomata scuola di spada del villaggio, il giovane Yasuo lo seguì, aspettando fuori, sotto le piogge monsoniche, fino a che i maestri non gli aprirono i cancelli.\nCon grande fastidio dei suoi nuovi compagni, Yasuo dimostrò un talento naturale e divenne l'unico studente ad attirare l'attenzione dell'Anziano Souma, ultimo maestro della leggendaria tecnica del vento. Il vecchio notò il potenziale di Yasuo, ma l'impulsivo allievo rifiutò i suoi insegnamenti, preferendo rimanere libero come l'aria. Yone scongiurò il fratello di mettere da parte la sua arroganza donandogli un seme di acero, il più alto simbolo di umiltà della scuola. Il giorno dopo Yasuo accettò la posizione di apprendista e guardia del corpo di Souma.\nQuando la notizia dell'invasione noxiana raggiunse la scuola, molti vennero ispirati dalla battaglia del Placidium di Navori e il villaggio si trovò presto privo di tutte le sue difese. Yasuo voleva mettere la sua spada al servizio della causa, ma mentre i suoi compagni e persino suo fratello partivano, a lui fu ordinato di rimanere per proteggere gli anziani.\nL'invasione divenne guerra. In una notte intrisa di pioggia, i tamburi della marcia noxiana risuonarono nella valle vicina. Yasuo abbandonò la sua posizione, credendo scioccamente di poter rovesciare gli esiti della guerra.\nNon trovò una battaglia, bensì una distesa di centinaia di cadaveri noxiani e ioniani. Era successo qualcosa di terribile e innaturale che nessuna lama avrebbe potuto fermare. Anche la terra sembrava irreparabilmente macchiata.\nYasuo tornò alla scuola il giorno dopo, dove si trovò circondato dagli studenti rimasti, con le spade sfoderate. L'Anziano Souma era morto e Yasuo era accusato non solo di incompetenza, ma anche di omicidio. Capì che il vero assassino sarebbe rimasto impunito se non avesse fatto subito qualcosa, e si liberò con la forza, pur sapendo che ciò avrebbe confermato la sua apparente colpevolezza.\nYasuo, divenuto un fuggitivo in una Ionia straziata dalla guerra, partì alla ricerca di qualsiasi indizio che avrebbe potuto guidarlo verso l'omicida. Nel frattempo i suoi vecchi alleati gli davano la caccia, obbligandolo a lottare o perire. Era un prezzo che era disposto a pagare, finché non venne scovato proprio dall'ultima persona che avrebbe voluto incontrare: suo fratello, Yone.\nLegati dall'onore, i due sguainarono le armi e iniziarono a studiarsi. Quando le loro spade si scontrarono, la magia del vento di Yasuo spazzò via le due lame di Yone. Il reietto abbatté suo fratello con un unico, abbagliante fendente.\nChiese perdono, ma con le sue ultime parole Yone rivelò che la morte dell'Anziano Souma era stata causata dalle tecniche del vento... Tecniche che solo suo fratello poteva conoscere. Poi smise di parlare per sempre, senza poter riconoscere l'innocenza di Yasuo.\nSenza più maestro né fratello, Yasuo iniziò a vagare per le montagne, bevendo per dimenticare il dolore della guerra e del lutto e sentendosi come una spada senza fodero. Tra le nevi incontrò Taliyah, una giovane maga della pietra shurimana in fuga dall'esercito di Noxus. Yasuo vide in lei un'improbabile allieva, e lei vide in lui un ancor più improbabile maestro. La addestrò nell'arte della magia elementale, insegnandole che il vento plasma la pietra e facendo infine suoi gli insegnamenti dell'Anziano Souma.\nNel frattempo il mondo cambiava, con voci che raccontavano di un dio imperatore shurimano asceso. Yasuo e Taliyah presero strade diverse, ma lui le donò il suo adorato seme di acero, avendo finalmente appreso la lezione. Mentre lei tornava verso la sua desertica patria, Yasuo ripartì per il suo villaggio, determinato a rimediare ai suoi errori e a trovare il vero assassino del suo vecchio maestro.\nTra le mura di pietra della sala del consiglio, la morte dell'Anziano Souma venne dichiarata un incidente provocato dall'esiliata noxiana di nome Riven... Un incidente per il quale lei provava un grande rimorso. Yasuo però non riusciva comunque a perdonarsi per aver scelto di abbandonare il suo maestro, e ancor di più perché quella scelta aveva provocato la morte di Yone.\nIl viaggio di Yasuo lo condusse fino al Festival del Fiore spirituale di Weh'le, nonostante riponesse ben poche speranze nel sollievo donato dai suoi rituali. Qui incontrò una creatura demoniaca intenzionata a divorarlo, un azakana che si nutriva del suo dolore e del suo rimorso.\nTuttavia, fu salvato da una figura mascherata che colpì il mostro con una furia implacabile. Yasuo si rese conto di conoscere quell'uomo: era Yone.\nPronto a subire la giusta vendetta da parte di suo fratello, Yasuo rimase stupefatto quando Yone lo lasciò andare rivolgendogli solamente un saluto amaro.\nSenza più motivi per restare nelle Terre Antiche, Yasuo si è imbarcato in una nuova avventura. Non sa ancora dove lo condurrà, ma una cosa è certa: neanche il vento riesce a spazzare via il suo senso di colpa."
    },
    "Yone": {
        "name": "Yone",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/0e7b421f83e58b69bc071fd2658019effc9c464b-1920x1100.jpg?accountingTag=LoL",
        "champ_url": "https://universe.leagueoflegends.com/it_IT/champion/yone/",
        "lore": "Nella sua vita, Yone ha sempre seguito un rigido codice d'onore e dovere. Persino da bambino l'amore per la sua famiglia lo spinse ad assumere il ruolo di protettore, motivato soprattutto dalla perdita di suo padre. Il suo carattere non poteva essere più diverso da quello del fratellastro Yasuo, che era tanto impudente e avventato quanto lui era composto e paziente.\nCiononostante, i due erano inseparabili, e quando Yone iniziò a studiare l'arte della spada nella celebre scuola poco lontana dal loro villaggio, Yasuo lo seguì.\nDurante l'addestramento, spesso Yone era costretto a tenere a bada l'indole impulsiva di suo fratello. Quando Yasuo rifiutò di diventare il pupillo dell'Anziano Souma, maestro della leggendaria tecnica del vento, Yone volle esprimergli sostegno e incoraggiamento donandogli un seme di acero, simbolo di umiltà.\nPur essendo fiero di suo fratello minore, nutriva dubbi sulla scelta del suo saggio insegnante e temeva che la natura sanguigna di Yasuo l'avrebbe reso un discepolo poco valido. Tuttavia l'Anziano Souma era molto rispettato, e non prendeva mai decisioni avventate.\nAllontanando quelle preoccupazioni, Yone continuò ad allenarsi nell'arte delle due spade, guadagnandosi rapidamente il rispetto e l'ammirazione dei suoi compagni per via delle sue notevoli capacità. Nonostante le sue abilità fossero impareggiabili, le tecniche del vento apprese da Yasuo rendevano ogni loro scontro spettacolare e riempivano entrambi i fratelli di gioia.\nUna gioia che purtroppo non durò a lungo. La guerra raggiunse infine anche Ionia.\nYone lasciò il villaggio assieme a molti altri allievi per andare a respingere le truppe noxiane, mentre Yasuo rimase controvoglia alla scuola per difendere il loro maestro. Una tragica notte, però, l'Anziano Souma fu trovato morto... Ucciso proprio dalle tecniche del vento che lui stesso insegnava.\nAl suo ritorno, Yone scoprì che Yasuo era fuggito.\nQuesto lo scosse nel profondo. Le sue paure si erano concretizzate: l'Anziano Souma aveva commesso un errore.\nYone si incolpò per l'accaduto. Se Yasuo aveva davvero ucciso Souma, allora lui in quanto fratello maggiore aveva fallito nel mostrargli la retta via. Se invece Yasuo aveva abbandonato il suo incarico permettendo che il maestro venisse assassinato, allora Yone aveva fallito nell'insegnargli la disciplina. Qualunque fosse la verità, Yasuo aveva già ucciso diversi suoi inseguitori, e per Yone quei delitti erano anche una propria colpa.\nSi mise sulle tracce di suo fratello e riuscì a rintracciarlo. Quando le loro spade si incrociarono, fu subito evidente che Yone era superiore in abilità... ma dovette soccombere davanti alle tecniche del vento assimilate da Yasuo.\nTuttavia, la morte non fu la sua fine. Quando Yone si risvegliò nel regno degli spiriti, fu schiacciato dal peso del suo fallimento. Iniziò a battere i pugni a terra con violenza inaudita, colmo di rabbia.\nUna fragorosa risata attraversò la sua mente. Si voltò di scatto e vide un mostruoso spirito umanoide che imbracciava una spada con la lama color del sangue. Era un potentissimo azakana, una creatura predatrice che da tempo seguiva Yone oltre il velo della realtà.\nPrima ancora che Yone potesse aprire bocca, l'essere lo attaccò.\nRiuscì a sguainare l'eco spirituale delle sue spade appena in tempo per parare il terribile fendente. Stava succedendo di nuovo: un duello in cui, nonostante le sue capacità di spadaccino fossero superiori, stava per essere schiacciato dalla magia.\nLa rabbia si impossessò di lui. Il suo senso dell'onore e del dovere andò in frantumi. In un unico, furioso istante, Yone strappò l'arma dalle mani dell'avversario e la usò per trapassarlo.\nL'ultima cosa che sentì prima di sprofondare nuovamente nell'oscurità fu quella risata...\nQuando rinvenne, Yone si ritrovò nel regno materiale, ma si accorse che era diventato l'ombra di ciò che era un tempo. Si alzò in piedi, con i ricordi del regno degli spiriti che ancora gli affollavano la mente e una spada color del sangue tra le mani. Sulla sua testa si era materializzata una maschera con le fattezze dell'azakana che aveva abbattuto: non riusciva a togliersela, ma ora guardando attraverso di essa poteva vedere gli altri azakana. Non erano ancora dei demoni completi e si accontentavano di cibarsi delle emozioni negative, ma prima o poi si sarebbero manifestati divorando il proprio ospite. Yone scoprì però che rivelando il nome di un azakana era possibile rendere concreta l'emozione che rappresentava, riducendolo a una semplice maschera inerte.\nEppure non era in grado di dire se (o quando) l'azakana che lo seguiva si sarebbe risvegliato per cercare di nuovo di consumarlo. In vita Yone aveva indossato la maschera di protettore, fratello e allievo per così tanto tempo da farne la propria identità. Ora però, in un momento di quiete, sente quella maschera scivolargli via dal volto: il suo passato e il conflitto irrisolto con Yasuo non sono nulla davanti a questa nuova minaccia.\nYone dà la caccia a queste creature sperando di comprendere cosa sia diventato, e ogni nome svelato lo porta sempre più vicino a scoprire il mistero dell'essere la cui risata continua a tormentarlo.\nNulla ha più importanza se non la ricerca della verità."
    },
    "Yorick": {
        "name": "Yorick",
        "region": "Isole ombra",
        "image_url": "https://cmsassets.rgpub.io/sanity/images/dsfx7636/universe/5d642e95630ab270c062f516f06104119e4230ec-1215x717.jpg?accountingTag=LoL",
        "champ_url": "https://universe.leagueoflegends.com/it_IT/champion/yorick/",
        "lore": ""
    },
    "Yunara": {
        "name": "Yunara",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe_live/7438b87454595bc3d3582056d4d1a45dcb9e97c9-1920x1080.jpg?accountingTag=LoL",
        "champ_url": "https://universe.leagueoflegends.com/it_IT/champion/yunara/",
        "lore": "[Porto alla vostra attenzione una serie di frammenti di manoscritti danneggiati, recuperati dalle antiche rovine di Koeshin durante l'opera di preservazione del promontorio superiore. Aspetto indicazioni su come debbano essere archiviati.]\n[Lord Vladimir. Ho completato la nuova traduzione come richiesto. I sospetti sull'incompetenza del precedente traduttore si sono rivelati fondati.]\n[frammento n° 45]\nOggi ho confuso i movimenti degli Azakana sul tetto con la pioggia. Uscendo dai miei alloggi, ce n'erano tredici ad attendermi all'esterno del tempio. Mi sono liberata rapidamente della maggior parte, ma due sono stati problematici.\nUno si era aggrappato a un lato del tempio con le sue fauci grottesche. Le sue zanne si sono frantumate contro le Aion Er'na. Ho gettato giù dal dirupo i suoi resti avvizziti. Il secondo è emerso dalle acque come un'ombra, con occhi che brillavano nelle tenebre. Quando ha attaccato, l'oscurità ha inghiottito la luce del tempio.\nMa non temo le tenebre.\nÈ stato bello affrontare di nuovo una vera sfida. Con ogni colpo, ogni movimento della mia mano illuminata dall'arma, ho respinto la creatura.\nTuttavia, lo scontro mi ha fatto avvicinare pericolosamente all'ingresso del tempio. Fino a quel momento mi ero tenuta a distanza. Sono tornata ai miei alloggi per meditare.\nUltimamente c'è stata molta più attività degli Akana, e temo che il suo potere attiri le creature più inquiete.\nHo aggiunto ai miei doveri quotidiani un altro giro del perimetro.\n[Sembra che il termine ''Aion Er'na'' derivi da una radice linguistica arcaica. Potrebbe essere legato a ''Ionia.'' Il significato è poco chiaro.]\n\n\n[frammento n° 166]\nHo scoperto che qui, nel regno spirituale, mi trovo spesso a pensare ai defunti.\nPenso principalmente al Maestro Lao... e credo che riderebbe divertito, se lo sapesse. I suoi insegnamenti, anche se offerti con parsimonia, davano un significato profondo alla nostra routine. Ci ho messo anni a capire quanto tutto ciò fosse fragile e prezioso. Quanto fossimo importanti.\nQuando il Gran Maestro Bhinan ci promosse ad accoliti, Lao aveva già iniziato a prepararci alla guerra.\n[All'epoca, i leader dei Kinkou erano Bhinan, Kennen e il Maestro delle ombre Lao. Sembra che quest'ultimo abbia avuto un ruolo diretto nel suo addestramento, mentre gli altri due erano figure più distanti.]\nDiceva che era del tutto inutile affrontare direttamente i Caduti. Perfino i loro seguaci mortali non andavano presi alla leggera.\nPurtroppo, le sue parole non dissuasero chi nel suo avvertimento aveva letto una sfida... e, cercando la vittoria, trovò invece la morte.\nZai tah'lo... Se solo avesse seguito il suo stesso consiglio.\n\n\n[frammento n° 98]\n[Sebbene l'inizio di questa sezione sia andato perduto, è chiaramente una memoria della guerra.]\nAl chiaro di luna intravidi un servitore dei Caduti, uno solo, nel punto cieco di Lao. Sfruttando le ombre, mi avvicinai e lo eliminai. Quando Lao si voltò, sfoggiò un sorriso fiero... che però si trasformò in una smorfia di orrore una volta riconosciuto il simbolo sulla tunica del morto.\n\"Il sangue... Vorrà vendicarsi.\"\nMi strappò i guanti e li pulì sui suoi abiti laceri. Con lo sguardo mi invitò a fuggire.\nPoi, la vidi.\nLao si preparò ad affrontare la nostra nemica immortale, ma finì tutto in un istante. Quello che fa alle persone... Vorrei non averlo mai visto, eppure...\n[Il resto della pergamena è illeggibile, ma la descrizione sembrerebbe legata all'emomanzia e credo che ne converrete con me. Possiamo solo speculare su ciò che vide.]\n\n\n[frammento n° 104]\nHo avuto tempo per riflettere sui miei voti... In particolare su quelli fatti dopo aver ottenuto il titolo di pugno dell'ombra:\nSeguirò la guida dell'Occhio e mi affiderò alla saggezza del Cuore.\nSterminerò chiunque minacci l'equilibrio.\nPoterò i rami secchi dell'albero, prevenendo il degrado.\nNon servirò falsi dei, o Kanmei.\nNon permetterò ai sentimenti di impedirmi di fare ciò che devo.\nI miei genitori mi hanno affidata all'ordine quando ero piccola. Conosco i voti a memoria e ho giurato di vivere seguendoli senza domande. Ho incanalato la guida che mi è stata affidata dai maestri, cercando di seguire il loro esempio pur non conoscendone i veri desideri.\n[La pratica di mandare i propri figli nei templi, per sicurezza e per servire il santuario, si affermò nuovamente durante le avventure ioniane del caro vecchio Boram. La carenza di scorte e le vittime della guerra impedivano il sostentamento delle famiglie.]\nTuttavia, dopo la guerra sono stata costretta a cedere il ruolo ad altri.\nHo giurato di proteggere il Tempio del crepuscolo, e le ultime parole di Bhinan mi tormentano da allora. \"Ora andrai in un luogo che in pochi possono raggiungere. Una volta lì, starà a te decidere cosa tagliare. Fai quello che farei io al tuo posto.\"\nAllora sapevo che non avremmo mai più parlato, né in questo regno, né in nessun altro. In quel momento le sue parole arrivavano dai cieli, o erano semplicemente ciò che avevo bisogno di sentire?\nCambierebbe qualcosa?\n\n\n[frammento n° 201]\nI giorni che passo in meditazione si fondono insieme.\nAvendo a disposizione un tempo illimitato per allenarmi, ho iniziato a sperimentare usando le Aion Er'na al di fuori del combattimento. Ora posso danzare con loro in perfetta sincronia, e usarle come appoggio tra i miei alloggi e il tempio.\nDopo l'immersione nelle acque spirituali mi sento più veloce, più forte e più in sintonia con la reliquia. Uno schema marziale che prima richiedeva sedici invocazioni di Orison del Crepuscolo ora ne richiede appena undici... Non saprei dire se sia merito dell'acqua, o del gelo. Tuttavia, mi mancano le terme di Koeshin.\n[Qui la parola ''Crepuscolo'' non si riferisce necessariamente al momento del giorno, come indicato nella traduzione precedente. Dal contesto, potrebbe anche riferirsi a una tecnica marziale, a un ruolo, un tempio o un aspetto dei Kinkou.]\n\n\n[frammento n° 206]\nMentre meditavo ho avuto una visione. O era un ricordo?\nAncora una volta, inseguivamo il Ventaglio e i suoi seguaci su per la montagna, oltre gli alberi. I Darkin gridavano furiosi durante l'inseguimento, riecheggiando tra i picchi innevati.\nHo lanciato le Aion Er'na, fendendo l'aria e squarciando il petto di una donna che mi stava caricando con una spada. Alle mie spalle si sono levate delle voci e un kunai mi ha sfiorato l'orecchio. Girandomi, ho portato rovina a entrambi i bersagli.\nHo abbassato lo sguardo per identificare i nostri assalitori... ma non ero più sulla montagna.\nEro circondata dalle mura del tempio, vive e frementi. Al posto del mio compagno c'era ora un estraneo... vestito con abiti stranieri. Una nuova minaccia?\nNessuno può accedere al tempio, nemmeno in sogno. Si trattava di una profezia? Di un incubo imprevedibile? Non saprei dire.\nMa è chiaro che la mia fede non deve vacillare.\nNé nella causa, né in me stessa. C'è ancora molto da fare.\n[Questa è l'unica ''visione'' di cui si parla nei 207 frammenti recuperati. Non posso stabilire con chi stesse combattendo, ma è improbabile che si trattasse dei Kinkou. Se fosse l'entità rinchiusa nel tempio, potreste avere un nemico in comune. Nulla lascia intendere che possa attaccarvi per le azioni passate contro i suoi compagni. Secondo la mia opinione, la vostra cautela verso l'ospite potrebbe essere stata... eccessiva.]"
    },
    "Yuumi": {
        "name": "Yuumi",
        "region": "Bandle city",
        "image_url": "https://cmsassets.rgpub.io/sanity/images/dsfx7636/universe/a6229d0ef91811bbe60b4bae20956ac581633fa8-1920x1204.jpg?accountingTag=LoL",
        "champ_url": "https://universe.leagueoflegends.com/it_IT/champion/yuumi/",
        "lore": "Nelle terre intorno a Bandle City c'era un tempo una valle, dove le falene lunari brillavano e le sponde dei fiumi erano piene di pesci arcobaleno. In una casetta tra gli alberi verdeggianti vivevano un'incantatrice yordle di nome Norra e la sua gatta, Yuumi.\nDotata sin dalla nascita di magici poteri di protezione, per molti anni Yuumi si godette una vita di ozio, balzando tra i raggi del sole e sonnecchiando sotto gli alberi. Ogni volta che aveva voglia di avventura, si univa a Norra nell'esplorazione dei regni materiale e spirituale. Norra trascorreva il tempo raccogliendo strani oggetti come tazze rotte, frammenti di vetro colorato e tessuti con strane cuciture. Esaminava ogni manufatto con grande concentrazione, anche se Yuumi non ne capiva mai lo scopo. A ogni modo, Yuumi usava la sua magia per proteggere Norra e le scaldava i piedi quando tornava a casa.\nLe porte tra i regni sono selettive e si aprono di rado, anche a creature abili come i gatti. Yuumi osservava gli altri yordle aspettare per giorni che la stella orientale si allineasse con un particolare arco di pietra, o aggirarsi impazienti tra i gigli di palude alla ricerca di un bocciolo d'argento tra il fango: solo allora sarebbe apparso un percorso. Ma la yordle di Yuumi, Norra, possedeva il potente Libro dei Portali, che le permetteva di viaggiare istantaneamente in qualunque punto descritto nelle sue pagine. Quando Norra apriva un portale, lei e Yuumi si gettavano allegramente nella sua carta splendente e arrivavano a destinazione, seguite poco dopo dal libro.\nYuumi non gli aveva mai prestato troppa attenzione finché una notte senza stelle, tornata a casa dopo aver attirato le falene lunari con la sua luce, non trovò Norra. Vide il libro sulla scrivania della sua padrona e ne sfogliò le pagine in preda al panico, vedendo che alcune erano state strappate. Incapace di leggerne il titolo, Yuumi gli si rivolse disperata chiamandolo semplicemente ''Libro''. In risposta, il tomo ondeggiò, e Yuumi scoprì sorpresa di riuscire a comprendere i pensieri tra la carta frusciante. Anche senza voce, Libro si fece sentire forte e chiaro. Yuumi apprese che Norra era andata in un posto così pericoloso che aveva distrutto il portale nel viaggio.\nYuumi sapeva che doveva salvarla, e chiese aiuto a Libro. Ciascuna delle sue migliaia di pagine portava in un luogo diverso lungo le linee della magia che attraversavano i regni materiale e spirituale. La pagina che Norra aveva usato per viaggiare era perduta, ma Libro poteva riuscire ad avvicinarsi. Yuumi e Libro avrebbero dovuto esplorare ogni possibile portale. Divenne la strana custode di Libro, giurando di proteggerlo con il coraggio di un leone: se fosse finito nelle mani sbagliate, le porte di Bandle City si sarebbero potute aprire a ogni sorta di sgradevole e famelico invasore.\nYuumi e Libro cominciarono il loro avventuroso viaggio, visitando terre sconosciute e pericolose. Yuumi cercò inutilmente il profumo di Norra nel vento. Anche se Yuumi ogni tanto interrompeva la ricerca per seguire l'odore di un topo o recuperare le forze con un pisolino veloce, Libro era sempre estremamente prudente, infastidito dal tempo perso e nervoso al pensiero di eventuali pericoli. Yuumi e Libro erano comunque entrambi determinati a ritrovare e riportare a casa la loro padrona.\nQuando Yuumi sentiva di più la mancanza di Norra, cercava spesso i suoi compagni. Uno dei suoi preferiti era un pastore che trasportava una porta, con spessi baffi e una risata profonda come un torrente in piena. Yuumi rimase per un po' sulle sue spalle, proteggendolo dagli infuriati spiriti della neve che scatenavano tormente, mentre lui le procurava dei pesciolini.\nAlla fine Yuumi avvertì il profumo della sua padrona che aleggiava in una vasta rovina di Shurima. Scavando in profondità nella sabbia, trovò un frammento di ceramica blu che sembrava un pezzo di una delle teiere di Norra. Prima di riuscire a scavare ancora, una bestia feroce emerse dalla sabbia, e Yuumi e Libro riuscirono a malapena a salvarsi. Chissà che cosa sarebbe successo se una creatura del genere avesse affondato i suoi artigli nelle pagine di Libro.\nSebbene siano una strana coppia, Yuumi e Libro sono diventati presto amici grazie all'affetto in comune per Norra. Yuumi continua a cercare ovunque segni della sua padrona, affinché un giorno possa tornare alla sua vita di pisolini al fianco di Norra."
    },
    "Zaahen": {
        "name": "Zaahen",
        "region": "Runeterra",
        "image_url": "https://cmsassets.rgpub.io/sanity/images/dsfx7636/universe_live/df2839a9368239f91af5f94190c806654301e2a7-1920x1080.jpg?accountingTag=LoL",
        "champ_url": "https://universe.leagueoflegends.com/it_IT/champion/zaahen/",
        "lore": "Io e Rhaast siamo l'uno di fronte all'altro sulla cima spianata di una montagna. Abbiamo combattuto per molti giorni e molte notti senza posa, anche quando gli eserciti mortali ai piedi della montagna si sono riposati per contare i caduti. La malizia ha reso crudeli i suoi connotati, il suo viso è così affilato che è quasi irriconoscibile... quasi.\n''Sei caduto molto in basso, fratello. Ma non è questo ciò che sei.'' Gli tendo la mano. ''Vieni, lotta al mio fianco... in nome di ciò che eravamo un tempo.'' Ho sempre mostrato pietà a tutte le divinità guerriere a cui ho dato la caccia, pur sapendo di farlo invano.\nRhaast scoppia in una fragorosa risata. ''Non eravamo niente. E tu rinneghi ciò che siamo ora. Il tuo comportamento mi ripugna.''\nSi accuccia, furtivo. Io non mi piego, e la mia mano, prima tesa, si chiude in un pugno dietro la mia schiena. Passa un istante, in cui il sole osserva i suoi figli un tempo divini; poi, partiamo all'attacco.\nOgni fendente delle nostre lame scuote i cieli. La lama dorata del mio falcione eclissa il sole ogni volta che lo sollevo. I cieli sembrano piangere di cremisi, da tempo accesi da questa guerra combattuta in molte terre, per molti secoli. Io lo trafiggo, lui taglia la mia carne: entrambi sanguiniamo. A ogni nostra ferita, Rhaast ruggisce di gioia. Vederlo sorridere nella morsa della follia, accorgermi di quanto in basso sia caduto... risveglia in me una fredda ira, un odio mortale, poiché sto affrontando il mio fallimento.\n''Perché non ti unisci a noi, Zaahen?'' mi provoca, mentre un potere corrotto si raccoglie tra i suoi artigli. Lo trasmette con violenza alla sua carne, chiudendo le proprie ferite. ''Questo mondo ha dimenticato i suoi padroni. Merita di essere devastato!''\nQualcosa dentro di me è d'accordo con lui, non posso negarlo. Se mi rivoltassi contro questo mondo, cadrei vittima della furia, della sete di sangue, della rovina della nostra specie... ma almeno saremmo di nuovo assieme nella corruzione. Se ci rivoltassimo contro questo mondo insieme, nessuno potrebbe fermarci.\nScaccio questo pensiero dalla mia mente e preparo la mia arma. Ci scontriamo ancora.\nLa carne si lacera. Sangue sgorga dal mio petto, la ferita è abbastanza profonda da essere fatale. Il calore mi pervade; la mia divinità mi pervade, nel tentativo disperato di rimarginare lo squarcio. Ma non è sufficiente. Mi piego su un ginocchio. Il sangue macchia le mie piume, l'odore di ferro strozza l'aria.\nMi sento chiamare dal basso... è la voce di una vecchia amica che invoca un dio ormai spezzato.\nPasso gli artigli sulla ferita, ne sento il sangue. Le mie vene si anneriscono, il mio corpo ribolle mentre muscoli e tendini si intrecciano nuovamente.\n''Non siamo padroni di nulla. Siamo Darkin.'' Mi rialzo. ''E dobbiamo essere distrutti.''\nMi abbandono alla rabbia, per ciò che siamo diventati e per rispetto verso le divinità che siamo stati. Mi abbandono all'orgoglio del nostro profondo legame e al dolore per un tradimento macchiato di sangue. Tra giuramenti spezzati e fratellanze infrante, il sacro e il profano trovano un campo di battaglia. Eppure, su quel campo insanguinato, condividono lo stesso scopo: continuare a lottare. Questo scopo mi completa. Questo scopo mi permette di mettere a tacere le inquietudini, recidere i dubbi, superare le mie sofferenze.\nSe i Darkin non possono essere salvati, è giusto che vengano repressi.\nIl ricordo svanisce, lasciando la vacuità della mia prigione... l'arma che mi vincola.\nOltre i suoi confini, percepisco un movimento: dei passi riecheggiano nelle sale del tempio. Il cammino di un'alleata... la mia vecchia amica, sempre vigile. Si avvicina spesso, o almeno così mi pare, ma non attraversa mai la soglia.\nChe stia pensando di liberarmi? Non può farlo, non deve farlo. Anche lei sa che, dentro me, impera una lotta tra il Darkin e il divino.\nEppure, nonostante l'infinita battaglia, la parte migliore della mia natura si desta e ricorda...\nUn tempo, mi trovavo sui gradini dell'Ascensione, avvolto da una luce dorata, con il falcione in mano... un dio dalle ali d'argento.\nUna nascente Shurima si stendeva davanti a me, destinata a diventare un impero. Suonavano i tamburi rituali e una fragorosa ovazione si sollevò da un pubblico di diecimila persone. Tra esse, una schiera di dei-guerrieri dalla splendente armatura, felici perché mi stavo unendo a loro.\nAvevo condotto molti altri in quello stesso cammino. Era il mio dovere, un grande onore, la vocazione che mi aveva permesso di ottenere un posto su quel sacro altare. Li avvicinavo in quelli che sarebbero stati i loro ultimi giorni da mortali, garantendo loro di essere degni di diventare dei e giurando di guidarli verso l'eternità.\nLi ricordo per com'erano: il giovane Rhaast, dallo spirito e dall'ambizione taglienti come la sua falce; Xolaani, dal cuore gentile ed estenuato dalla guerra; Varus, la voce della ragione che ci ha riportati ai nostri doveri; Setaka, dal cuore di leonessa, l'orgoglio della nostra gente, a cui ho votato la mia lama...\nL'amore per loro mi faceva esplodere il cuore in petto, eravamo una famiglia. Sollevai il mio falcione e giurai di lottare al loro fianco, per sorvegliare la luce che ci aveva creati.\nLa lucentezza del ricordo si dissolve, così come i suoi passi. Sono di nuovo da solo con i miei pensieri, in questa guerra senza fine.\nÈ questa la mia eternità. Il tempo dimentica, ma io ricordo ogni giuramento, ogni volto, ogni fallimento. Se verrò invocato di nuovo, salverò questo mondo... o porrò fine a ciò che abbiamo iniziato."
    },
    "Zac": {
        "name": "Zac",
        "region": "Zaun",
        "image_url": "https://cmsassets.rgpub.io/sanity/images/dsfx7636/universe/fac08eb25622a7289c44e175ccbed817c32db718-1215x717.jpg?accountingTag=LoL",
        "champ_url": "https://universe.leagueoflegends.com/it_IT/champion/zac/",
        "lore": ""
    },
    "Zed": {
        "name": "Zed",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/db24370ba8674557039c865f6ce0d92128881326-1215x717.jpg?accountingTag=LoL",
        "champ_url": "https://universe.leagueoflegends.com/it_IT/champion/zed/",
        "lore": "Sotto il velo armonioso di Ionia si celano le storie di chi è stato abbandonato. La storia di Zed è cominciata quando era un giovane sui freddi scalini della sede dell'Ordine Kinkou.\nAccolto dal Grande Maestro Kusho in persona, Zed trovò un posto tra le mura dell'antico tempio. Si dedicò all'apprendimento dei principi spirituali dei Kinkou, superando i suoi coetanei tanto nello studio quanto nel combattimento. Ciò nonostante, si sentiva messo in ombra da un altro discepolo: Shen, il figlio del suo maestro. Anche se la passione di Zed trapelava da ogni tecnica che perfezionava, non aveva l'equilibrio emotivo di Shen. Ciò nonostante, i due allievi divennero come fratelli.\nCol tempo, intrapresero un viaggio con il maestro alla ricerca del famigerato Demone d'oro. Quando finalmente riuscirono a trovare e catturare il temuto \"mostro\", si scoprì che era un semplice uomo di nome Khada Jhin. Il giovane Zed era pronto a colpire con la sua lama, ma Kusho lo fermò, ordinando che Jhin venisse imprigionato.\nTornando verso il tempio, nel cuore di Zed iniziò a maturare il risentimento, che finì per ostacolare i suoi studi. Era tormentato dai ricordi degli efferati omicidi di Jhin e le crescenti tensioni tra Ionia e le forze imperialiste di Noxus non facevano altro che renderlo sempre più disilluso. Mentre Shen, crescendo, iniziava a fare suo il freddo atteggiamento di suo padre, Zed non voleva che il concetto di equilibrio gli impedisse di punire il male.\nSi avventurò nelle catacombe nascoste del tempio, dove trovò una scatola nera e ornata. Sapeva che era proibita a tutti, tranne che ai maestri del tempio, e guardò al suo interno.\nLe ombre avvolsero la mente di Zed, alimentando la sua amarezza col disprezzo verso i deboli e facendo intravedere un'antica e oscura magia.\nTornando alla luce del tempio, si trovò faccia a faccia con il Grande Maestro Kusho. Zed dichiarò che i Kinkou dovevano colpire gli invasori noxiani con tutte le armi a loro disposizione. Quando Kusho si rifiutò, Zed voltò le spalle all'ordine che l'aveva cresciuto.\nLibero dalla dottrina Kinkou, radunò un seguito di guerrieri per resistere a Noxus. Ogni anima che minacciava la sua patria o che non faceva niente per difenderla doveva morire, incluse quelle dei vastaya che avevano esitato nella loro fedeltà. Zed disse ai suoi seguaci di farsi travolgere dalla frenesia della guerra, ma presto capì che le sue abilità non sarebbero mai state sufficienti, senza la scatola nera.\nPrese i suoi nuovi adepti e tornò al tempio Kinkou, dove incontrò Kusho. L'anziano uomo pose le sue armi ai piedi di Zed, implorando il suo ex allievo di rinunciare all'ombra in favore di una via più rispettosa dell'equilibrio.\nPoco dopo Zed riemerse sui gradini del tempio. In una mano aveva la scatola, nell'altra una lama insanguinata.\nI Kinkou, raggelati, vennero falcidiati dai guerrieri di Zed. Zed reclamò la proprietà del tempio, stabilendo l'Ordine dell'Ombra e iniziando ad addestrare i suoi seguaci nelle vie dell'oscurità. Iniziarono a incidere la loro carne con tatuaggi dell'ombra, imparando a combattere accanto agli ombrati riflessi di loro stessi.\nZed sfruttò la guerra con Noxus e la sofferenza che stava causando al popolo di Ionia. Dopo il massacro al fiume Epool incontrò Kayn, un bambino soldato noxiano, armato solo con una falce da contadino. Zed capì subito che il ragazzo era una lama pronta per essere affilata e lo accolse come discepolo personale. Nel giovane vedeva un intento puro come il suo. In Kayn, Zed vedeva il futuro dell'Ordine dell'Ombra.\nPur non avendo fatto pace con Shen e i Kinkou rimasti, ormai sparsi in giro per le province, aveva raggiunto una fragile tregua. Zed sapeva di essere oltre il punto del non ritorno.\nNegli ultimi anni era diventato chiaro che l'equilibrio delle Terre Antiche era stato distrutto, forse per sempre. Per Zed l'armonia spirituale ha poca importanza, perché è pronto a fare tutto ciò che serve per vedere il trionfo di Ionia."
    },
    "Zeri": {
        "name": "Zeri",
        "region": "Zaun",
        "image_url": "https://cmsassets.rgpub.io/sanity/images/dsfx7636/universe/316a7a9cb13ca9f24238b10722bcdf0e134dabab-1920x1080.jpg?accountingTag=LoL",
        "champ_url": "https://universe.leagueoflegends.com/it_IT/champion/zeri/",
        "lore": "Zeri nacque in una grande famiglia della classe operaia, dove sin dall'infanzia fu curata con amore ed esposta a opinioni forti. I suoi avevano vissuto momenti molto difficili, avendo perso molti cari a causa dei pericoli di Zaun, ma non avevano mai dimenticato che la loro forza era nell'unione.\nSin dalla nascita, Zeri ha avuto un rapporto particolare con l'elettricità. Ogni risatina faceva scattare una scintilla, ogni pianto una scossa. La magia non era rara, a Zaun, ma l'affinità elettrica di Zeri, sì. A volte si scaricava a terra, ma altre, alimentata dalle emozioni, diveniva forte e impetuosa. Durante la sua adolescenza provocò più blackout di un fusibile saltato. La vita a Zaun era uno splendido caos, come diceva sua nonna, e Zeri ne era la perfetta incarnazione.\nNon tutti amavano i suoi tratti elettrizzanti. Per la famiglia e gli amici, Zeri era un'adorabile pasticciona. Per gli altri, era semplicemente... un pasticcio. Durante le occasionali sfuriate, quando qualche scarica vagante distruggeva un lampione (o una dozzina), a Zeri sembrava di vedere dei lampi, o qualcosa di simile. Sembrava quasi che ci fosse qualcuno, ma non aveva tempo per indagare. Lei desiderava solo avere più controllo sui suoi poteri, così imprevedibili. Aveva tutta la determinazione del caso, ma era un po' carente sul fronte della pazienza.\nComunque, ogni scintilla era un'opportunità.\nUna notte, mentre Zeri passeggiava nei mercati dell'Entresol, il terreno, scosso dagli scavi sotterranei, iniziò a tremare per un devastante terremoto. Non perse tempo e iniziò a scattare come un fulmine tra un palazzo e l'altro, liberando le vittime dalle macerie. Mentre il mondo sembrava cadere a pezzi, Zeri si tramutò in una vera e propria saetta. Sapeva che i baroni chimici avevano installato delle strutture minerarie in seguito alla scoperta di risorse migliori dell'hextech, ma ciò che non avevano voluto svelare erano i rischi di quegli scavi indiscriminati.\nPiù Zeri si muoveva velocemente, più si caricava elettricamente. Dava il meglio sotto pressione e realizzò che i suoi poteri potevano fare molto per quel quartiere che aveva tanto a cuore. Lo stesso quartiere che i baroni consideravano sacrificabile.\nDopo il disastro, i sopravvissuti si riunirono per ringraziarla. Sotto il suo sollievo, Zeri nascondeva una grande rabbia. Sapeva che avrebbe potuto salvare più vite, se avesse saputo controllarsi meglio.\nIn compenso, aveva attirato l'attenzione dei baroni. Sapeva che non se la sarebbero lasciata sfuggire a nessun costo e non voleva che altre vite finissero in pericolo. Non di nuovo. Per proteggere la sua gente, Zeri cercò tra le macerie del disastro e costruì una giacca per contenere la sua elettricità e nascondersi allo sguardo dei baroni. Ora poteva dominare il suo dono per proteggere i bisognosi.\nCamminando nelle strade in rovina, Zeri vedeva solo volti sconsolati. Le famiglie cercavano di ricostruire e Zeri le aiutava, facendo tutto il possibile senza ricorrere ai poteri. Più provava ad aiutarle, più notava la loro sofferenza. I lavoratori sudavano per far partire i generatori. I genitori cercavano di mettere insieme pasti decenti con fornelli semidistrutti. Non avevano nessuno dalla loro parte, men che meno una persona con un dono come il suo. Sapeva che quartieri come il suo non sarebbero mai stati al sicuro, se non fossero cambiate le cose. Per i baroni erano solo dei poveracci, risorse da sfruttare, oggetti da dimenticare.\nZeri sapeva cosa doveva fare. Non poteva aspettare il prossimo \"incidente\" minerario. Doveva mettersi contro i baroni.\nI metodi dirompenti di Zeri fecero notizia in tutta Zaun. Si iniziava a parlare di linee di rifornimento dei baroni interrotte da \"fulmini\" così veloci da sfuggire all'occhio umano. Furiosi per le perdite, i baroni formarono una rara alleanza, unendo le forze per ostacolare Zeri ovunque andasse. Lei provò ad adattarsi, a colpire più rapidamente, ma non poteva nulla contro le risorse illimitate dei baroni.\nSi ritirò con il corpo stanco e i poteri esausti. I baroni erano uniti. Lei era sola.\nTornando a casa, Zeri si aspettava di incontrare il disappunto di chi aveva deluso. Invece, ad aspettarla, c'erano amici, famiglia e persone che non aveva mai incontrato. Tutti erano pronti a combattere l'oppressore. Nelle loro case ricostruite avevano ritrovato il coraggio. Zeri non si era mai sentita così ispirata in vita sua, ma in realtà era stata lei a ispirare loro. Era stata la scintilla che aveva acceso il fuoco.\nE non era più sola. Con l'aiuto dei vicini, la madre di Zeri le aveva costruito un fucile fatto con materiali offerti da chi aveva protetto con le sue lotte: il popolo di Entresol. Le munizioni dell'arma erano le emozioni di Zeri, la canna era un conduttore che amplificava i suoi poteri direttamente dalle mani. Usando la sua giacca poteva controllare il voltaggio, caricando e sparando raffiche elettriche con una certa precisione. Zeri guardò con amore la famiglia e la comunità. Pensava che avrebbe perso tutti nel tentativo di resistere, ma proprio perché aveva lottato per loro, loro si erano uniti per lei.\nCon la sua gente alle spalle, Zeri iniziò a combattere per chi non poteva farlo. Zaun non era perfetta, come del resto non lo era Zeri, ma a volte una scintilla può cambiare il mondo."
    },
    "Ziggs": {
        "name": "Ziggs",
        "region": "Zaun",
        "image_url": "https://cmsassets.rgpub.io/sanity/images/dsfx7636/universe/9bb7865270e3193e631619fb53d6287d2d341b35-1215x717.jpg?accountingTag=LoL",
        "champ_url": "https://universe.leagueoflegends.com/it_IT/champion/ziggs/",
        "lore": "Ziggs nacque con un talento per la meccanica, ma la sua natura caotica e iperattiva era inusuale, tra gli scienziati yordle. Desideroso di diventare noto come Heimerdinger, si lanciò nei suoi ambiziosi progetti con zelo maniacale, incoraggiato tanto dai suoi successi quanto dai suoi esplosivi fallimenti. Voce degli esperimenti di Ziggs giunse all'Accademia yordle a Piltover, e i suoi stimati professori lo invitarono a mostrare la sua arte. La sua tipica noncuranza portò la presentazione a una conclusione prematura: il motore hextech che stava illustrando si surriscaldò e esplose, aprendo un enorme buco nell'aula. I professori si ripulirono dalla polvere e gli intimarono di andarsene. Distrutto, Ziggs, si preparava a tornare a Bandle, ma all'improvviso un gruppo di Zaun si infiltrò nell'accademia per rapire i professori. L'esercito di Piltover rintracciò i prigionieri in una prigione zaunita, ma non aveva armi per fare breccia nelle fortificazioni. Volendo dimostrare il suo valore, Ziggs sperimentò un nuovo tipo di arma, scoprendo che poteva usare a suo favore il suo involontario talento per le esplosioni, per salvare gli yordle rapiti.\nNel giro di poco, Ziggs aveva creato una linea di \"hexesplosivi\". Con le sue nuove bombe, Ziggs andò a Zaun, infiltrandosi nella prigione. Lanciò una bomba gigante, e notò con piacere l'enorme breccia apertasi nel muro rinforzato. Dissipatosi il fumo, Ziggs entrò nel complesso, mettendo in fuga le guardie con le sue granate. Si diresse alle celle, fece saltare le porte e liberò gli yordle prigionieri. Al ritorno all'Accademia, i professori riconobbero a Ziggs il titolo di docente di demolizione. Ormai placato il desiderio di vendetta, Ziggs accettò la proposta, felice di poter portare a Valoran i suoi sempre più potenti esplosivi."
    },
    "Zilean": {
        "name": "Zilean",
        "region": "Runeterra",
        "image_url": "https://cmsassets.rgpub.io/sanity/images/dsfx7636/universe/ed34d635dda272fbcfcba29ce3cea255c22fa8f1-1215x717.jpg?accountingTag=LoL",
        "champ_url": "https://universe.leagueoflegends.com/it_IT/champion/zilean/",
        "lore": "Icathia, la più desolata e maledetta delle terre, non è sempre stata così. Ospitava una civiltà ricca e variegata, governata dal benevolo Axamuk, l'ultimo degli antichi maghi sovrani. Ai tempi dell'espansione dell'impero shurimano, gli appelli di Axamuk per una convivenza pacifica vennero ignorati e i suoi eserciti furono annientati dagli dei-guerrieri dell'Ordine degli Ascesi.\nNonostante l'umiliazione della sconfitta, molti icathiani videro un'occasione di progresso comune. Accettando l'offerta di una satrapia autonoma, stabilirono un consiglio governante di maghi, filosofi e legislatori per supervisionare la transizione del potere.\nDopo nove secoli di governo imperiale, un giovane di nome Zilean si unì al consiglio. Era un mago elementale con una profonda comprensione della realtà fisica, che aveva studiato sotto le migliori menti dell'epoca, dai grandi Yun di Ixtal agli astromanti di Faraj, e molti altri.\nC'era una componente del reame materiale che pochi avevano realmente compreso, ma che Zilean era determinato a fare sua.\nIl tempo.\nIl tempo era la costante ineluttabile di ogni cosa. Persino i possenti dei-guerrieri non erano immuni al suo passaggio... pur essendo riveriti più di chiunque altro nella cultura shurimana.\nFacendo parte dell'élite politica, ora Zilean poteva vedere chiaramente il malcontento che serpeggiava tra i cittadini di Icathia. Anche se la loro terra aveva dato i natali ad alcuni degli eroi e dei pensatori più rivoluzionari dell'impero, nessuno era mai stato ritenuto degno dell'Ascensione. Il consiglio continuava a inviare richieste al lontano imperatore, ma l'accesso al Disco solare veniva sempre negato senza spiegazioni. Nonostante tutti i suoi contributi, il popolo di Icathia non sarebbe mai stato considerato all'altezza.\nAnche Zilean condivideva il sentimento, ma era preoccupato dei discorsi di secessione dei suoi pari. Era un patriota, ma davanti all'Ordine degli Ascesi qualunque ribellione sarebbe stata catastrofica per il suo popolo. Partì come emissario per Kahleek, Kalduga e Ixtal in cerca di una soluzione diplomatica. Si era fatto molti alleati nella vita, e voleva implorarli di stare al fianco di Icathia.\nTutti gli diedero la stessa risposta. Non volevano opporsi a Shurima. Il popolo di Zilean avrebbe dovuto farlo senza aiuti.\nTornando a casa, fu colto di sorpresa dalla scelta del consiglio di incoronare un nuovo mago sovrano. Con voce tremante dall'emozione, dissero a Zilean di aver scoperto un antico potere proibito, in grado di garantire la vittoria di Icathia.\nParlarono a Zilean del potere del Vuoto.\nGuardò coloro che considerava saggi, ma vide solo follia nei loro occhi. Con grande dolore, Zilean era disposto a vedere il fallimento della sua rivoluzione, pur di non scatenare l'abominio.\nI suoi peggiori timori si avverarono. Liberato nei fuochi della battaglia, il Vuoto ebbe la meglio sui maghi che cercavano di controllarlo, e Icathia fu condannata.\nMentre cercava di fuggire dalla capitale, la terra tremava e i palazzi crollavano. Orrori che non avevano luogo in questo mondo emersero dalle profondità, terrorizzando i cittadini.\nErano in trappola. Centinaia di migliaia di innocenti sarebbero morti. Disperato, Zilean disse a tutti quelli che trovò di rifugiarsi nella sua torre, e poi fece l'impossibile.\nRimosse l'intera struttura dal tempo.\nCrollando sul pavimento, esausto, Zilean guardò le figure congelate intorno a lui. Il Vuoto era stato fermato, ma solo tra quelle pareti. Fuori dove una volta c'era Icathia, non restava più niente.\nZilean aveva passato decenni a studiare i misteri del tempo e della causalità, e sembrava che solo lui potesse muoversi liberamente fuori e dentro all'anomalia che aveva creato. Certo, quelle persone erano salve. Ma non sapeva come annullare ciò che aveva fatto. Con profonde meditazioni e dispositivi esoterici di sua creazione, iniziò a studiare gli stralci del passato e del presente che avevano portato a quel momento, imparando come muoversi al loro interno in cerca di un futuro in cui i suoi sforzi avevano già dato i frutti sperati...\nFu così che scoprì il vero pericolo: la fine di tutto. La grande catastrofe che attende Runeterra.\nOra, a tutti gli effetti, Zilean esiste ovunque, da sempre. Ciò nonostante, sa bene che cercare di cambiare il mondo può innescare destini inaspettati, spesso difficili e quasi sempre più pericolosi. Forse, se riuscirà a trovare un modo per salvare il suo popolo, potrà anche scongiurare il grande disastro.\nLa vera domanda è: cosa sarà disposto a sacrificare?"
    },
    "Zoe": {
        "name": "Zoe",
        "region": "Targon",
        "image_url": "https://cmsassets.rgpub.io/sanity/images/dsfx7636/universe/6e574007f48ff528ad0f58e0bdd7c7e465c6be2e-1920x1135.jpg?accountingTag=LoL",
        "champ_url": "https://universe.leagueoflegends.com/it_IT/champion/zoe/",
        "lore": "In accordo con la sua natura di Incarnazione targoniana, Zoe non si è presentata all'attenzione del reame celestiale in un modo tradizionale. Non ha conseguito una vittoria contro ogni previsione, o si è sacrificata per un qualche nobile ideale né ha superato la prova esistenziale dell'arrampicata del monte Targon. Zoe era una ragazza normale, scelta quasi a caso tra i Rakkor.\nI suoi insegnanti raccontano di come Zoe fosse una bambina dalla grande fantasia, ma testarda, pigra, distratta e dispettosa. Un giorno, mentre marinava gli studi sui testi sacri per cercare qualcosa di \"meno noioso\", venne notata dall'Incarnazione del Crepuscolo.\nRimase a osservare la giovane ragazzina prendersi gioco delle urla indignate dei sacerdoti che la stavano inseguendo in tutto il villaggio. Dopo un'ora di fuga, si trovò con le spalle a uno strapiombo. Prima che gli insegnanti la potessero braccare, l'Incarnazione evocò sei oggetti di fronte a lei: un sacco di monete d'oro, una spada, un libro d'esercizi completato, un tappeto da meditazione, una corda di seta e una palla giocattolo. Cinque di quegli oggetti le avrebbero permesso di fuggire o se non altro di disinnescare la situazione.\nZoe scelse la sesta opzione.\nNoncurante della possibilità di fuga afferrò la palla, la calciò contro il muro di una casa lì vicino e cantò mentre rimbalzava contro i sacerdoti, tutt'altro che divertiti.\nL'Incarnazione non vedeva una simile irriverenza davanti al pericolo dai tempi del suo ultimo ospite, che aveva portato la fine della Grande Guerra Darkin. Divertito dall'esuberanza spensierata di Zoe, aprì un portale per la cima del monte Targon, offrendo alla piccola la possibilità di vedere l'universo. Lei vi si tuffò dentro, fondendosi all'istante con l'Incarnazione, per poi rispuntare e fare una linguaccia ai suoi insegnanti esterrefatti.\nQuesta trascendenza fu unica, e anzi completamente inaudita per tutte le leggende e i miti di Targon. Zoe non si preoccupò di come le regole delle Incarnazioni fossero cambiate solo per lei. Le regole non le interessavano per niente. Decise invece di viaggiare nelle dimensioni della realtà, ai confini della comprensione umana, per giocare con poteri che pochissimi avevano conosciuto.\nA Zoe sembrò fosse passato solo un anno, ma quando tornò a casa realizzò che a Runeterra erano trascorsi molti secoli. Nella sua curiosità adolescenziale, si chiese cosa si fosse persa durante la sua assenza. Per fortuna poteva attraversare i fiumi del tempo con il pensiero. Vide l'ascesa e la caduta del \"cattivone corazzato\", Mordekaiser, la distruzione delle Isole Benedette, divenute una \"festa di fantasmi da brivido\", i cataclismi della \"Guerra dei Sassi Luccicanti\" e la fondazione di una nuova nazione vicino alla \"Foresta del Non-Divertimento\".\nSoprattutto, Zoe realizzò di non essere sola. Altre Incarnazioni camminavano nel mondo dei mortali, più di quante lo avessero mai fatto. Nuovi amici da incontrare! Continuavano però a ignorarla, preoccupandosi più di ciò che facevano nello spazio tra i reami. Intrigata, Zoe viaggiò verso le stelle, dove trovò il grande drago cosmico, Aurelion Sol.\nAnche se lui la disprezzava, come disprezzava tutta la sua specie, Zoe tornava sempre al suo fianco per cercare di capire cosa lo affliggesse. Dalle sue magniloquenti e boriose invettive, intuì che le altre Incarnazioni l'avevano umiliato, incoronandolo con un artefatto maledetto per assorbire la sua potenza.\nZoe provò dispiacere per questo povero \"cagnolone spaziale\" e giurò di fare tutto ciò che poteva per proteggerlo. Di suo, Aurelion Sol ha smesso di minacciare di distruggerla quando potrà finalmente vendicarsi.\nNessuno sa se la curiosa relazione di Zoe con il forgiatore di stelle sia dovuta a un capriccio, alla possessività o alla sua funzione di distruttrice cosmica.\nPer gli studiosi e i mistici del monte Targon, l'emergere di una nuova Incarnazione è un evento gioioso, ma l'imprevedibilità di Zoe li lascia interdetti. Nemmeno lei sa cosa presagisce. L'unica certezza è che Runeterra è sull'orlo di una profonda trasformazione, che potrebbe pagare con il caos, la distruzione e il sangue."
    },
    "Zyra": {
        "name": "Zyra",
        "region": "Ixtal",
        "image_url": "https://cmsassets.rgpub.io/sanity/images/dsfx7636/universe/35938ca5eed918f72a683ee4ce8fce265cdf2a53-1215x717.jpg?accountingTag=LoL",
        "champ_url": "https://universe.leagueoflegends.com/it_IT/champion/zyra/",
        "lore": ""
    }
}