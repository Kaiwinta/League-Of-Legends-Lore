{
    "Aatrox": {
        "name": "Aatrox",
        "region": "Runeterra",
        "image_url": "https://cmsassets.rgpub.io/sanity/images/dsfx7636/universe/da41f44e7ab5b24f336e8c6198e04fdb13ee5554-1920x1080.jpg?accountingTag=LoL",
        "champ_url": "https://universe.leagueoflegends.com/pl_PL/champion/aatrox/",
        "lore": "Istnieje wiele opowieści o Ostrzu Darkinów, w których był on mylnie brany za demona lub boga... jednakże niewielu zna jego prawdziwe imię i historię jego upadku.\nW czasach starożytnych, na długo przed tym jak pustynne piaski pochłonęły imperium, potężny bohater Shurimy stanął przed Słonecznym Dyskiem, by zostać uosobieniem dawno zapomnianej, astralnej idei. Stworzony na nowo jako jeden z Wyniesionych, posiadł złote jak blask świtu skrzydła i zbroję połyskującą jak konstelacja nadziei zza wielkiej zasłony.\nNa imię było mu Aatrox. Walczył w pierwszej linii każdego szlachetnego konfliktu. Jego postawa była tak prawdziwa i słuszna, że inni boscy wojownicy zawsze zbierali się u jego boku, a dziesięć tysięcy shurimańskich śmiertelników maszerowało za nim. Kiedy Setaka, Wyniesiona wojownicza królowa, poprosiła go o pomoc w stłumieniu buntu Icathii, Aatrox odpowiedział na jej prośbę bez wahania.\nLecz nikt nie przewidział skali okropieństw, które buntownicy mieli wyzwolić — Pustka szybko opanowała swoich icathiańskich panów i zaczęła powolnie wyniszczać wszelkie napotkane życie.\nPo wielu latach desperackiej walki Aatrox i jego pobratymcy wreszcie zatrzymali bluźnierczy rozrost Pustki i ogniem zasklepili największe wyłomy. Lecz Wyniesieni, którzy przetrwali, samozwańczy Zrodzeni ze Słońca, zostali na zawsze odmienieni przez to, co spotkali. Choć Shurima zatriumfowała, wszyscy oni stracili coś wraz ze zwycięstwem... nawet szlachetny Aatrox.\nZ czasem Shurima upadła, co jest losem wszystkich imperiów.\nBez żadnego monarchy do obrony i bez zagrażającego życiu niebezpieczeństwu ze strony Pustki, Aatrox i inni Zrodzeni ze Słońca zaczęli toczyć boje między sobą, a ich walki ostatecznie przerodziły się w wojnę o zgliszcza ich świata. Śmiertelnicy uciekający przed tym konfliktem nadali im nowe, wzgardliwe imię: Darkini.\nObawiając się, że upadli Wyniesieni są tak samo niebezpieczni dla przetrwania Runeterry jak niegdyś było wtargnięcie Pustki, Targonianie zainterweniowali. Podobno Aspekt Zmierzchu podarował śmiertelnikom wiedzę potrzebną do uwięzienia Darkinów, a nowo odrodzony Aspekt Wojny zjednoczył wielu w walce przeciwko nim. Armie nieustraszonego Aatroxa były gotowe, lecz on za późno uświadomił sobie, że został oszukany. Siła potężniejsza od tysiąca martwych słońc wciągnęła go do miecza, którym walczył niezliczone razy, i zaklęła w nim jego nieśmiertelną esencję na zawsze.\nBroń stała się więzieniem, trzymającym jego świadomość w dusznej, wiecznej ciemności, okradając go nawet z możliwości śmierci. Przez wieki zmagał się z tymi piekielnymi okowami... do czasu, aż jakiś bezimienny śmiertelnik był na tyle głupi, by jeszcze raz spróbować wziąć ostrze do ręki. Aatrox wykorzystał okazję, siłą nakładając swoją wolę i imitację swojej pierwotnej postaci na szermierza, choć ten proces szybko wyssał całe życie z nowego ciała.\nPo tym zajściu Aatrox ukształtował jeszcze wielu żywicieli — kobiety i mężczyzn o wyjątkowej witalności lub zahartowaniu. Choć za życia nie do końca rozumiał taką magię, to w mgnieniu oka nauczył się, jak przejmować władzę nad śmiertelnikiem, a w walce odkrył, że może czerpać energię ze swoich ofiar, by stawać się jeszcze większym i silniejszym.\nAatrox przemierzał krainy, desperacko i bez końca szukając sposobu na powrót do swojej poprzedniej, Wyniesionej postaci... ale zagadka ostrza okazała się być nie do rozwikłania. Z czasem uświadomił sobie, że już nigdy się od niego nie uwolni. Kradzione i niedbale kształtowane przez niego powłoki zaczęły wydawać się kpiną z jego utraconej chwały — więzieniem niewiele większym od miecza. Rozpacz i odraza rosły w jego sercu. Niebiańskie moce uosabiane niegdyś przez Aatroxa zostały wymazane ze świata i wszelkiej pamięci.\nWściekłszy się na tę niesprawiedliwość, doszedł do wniosku, który może zrodzić się tylko z desperacji więźnia. Jeżeli nie mógłby zniszczyć ostrza ani wyzwolić siebie, wybrałby zagładę.\nTeraz Aatrox maszeruje w kierunku tego zwyrodniałego celu, niosąc wojnę i śmierć wszędzie, gdzie zajdzie. Została mu jedna, naiwna nadzieja — jeżeli uda mu się zmusić wszelkie istnienie do ostatecznej, apokaliptycznej bitwy, w której wszystko, absolutnie wszystko inne zostanie zniszczone, to może wtedy on i ostrze również przestaną istnieć."
    },
    "Ahri": {
        "name": "Ahri",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/0619a0db80701ccb952027a51bcfea713ea9f75f-1215x717.jpg?accountingTag=LoL",
        "champ_url": "https://universe.leagueoflegends.com/pl_PL/champion/ahri/",
        "lore": ""
    },
    "Akali": {
        "name": "Akali",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/40f31a2bd25a32f90183e28bf304ea2bf764d38c-1920x1080.jpg?accountingTag=LoL",
        "champ_url": "https://universe.leagueoflegends.com/pl_PL/champion/akali/",
        "lore": "Ionia to od zawsze kraina nieujarzmionej magii, a zamieszkujące ją niezwykłe ludy i potężne duchy pragną żyć w harmonii… ale spokój i równowaga nie zawsze przychodzą łatwo. Niekiedy trzeba nad tym ciężko pracować.\nKinkou to samozwańczy strażnicy świętego porządku Ionii. Wierni akolici zakonu przemierzają ziemie duchów i istot materialnych, rozstrzygając spory i, jeśli to konieczne, zażegnując je siłą. Wśród nich na świat przyszła Akali, córka Mayym Jhomen Tethi, słynnej Pięści Cienia. Mayym i jej partner Tahno wychowali Akali w Zakonie Kinkou, pod bacznym okiem Wielkiego Mistrza Kusho — Oka Zmierzchu.\nIlekroć jej rodzice musieli się oddalić, inni członkowie zakonu ochoczo ich zastępowali. Kennen, Serce Nawałnicy, spędził z młodą akolitką wiele godzin, ucząc ją posługiwania się shurikenami, skupiając się na szybkości oraz zwinności zamiast siły. Akali była bardzo dojrzałym jak na swój wiek dzieckiem i chłonęła wiedzę jak gąbka. Wkrótce stało się jasne, że pójdzie w ślady rodziców. Wraz z Shenem — synem i następcą Wielkiego Mistrza — przewodziła nowemu pokoleniu, którego celem było utrzymanie równowagi w Ionii.\nRównowaga bywa jednak ulotna. W szeregach zakonu doszło do rozłamu.\nPowrócił krnąbrny akolita o imieniu Zed, który brutalnie starł się z Kusho i pozbawił go władzy w krwawym przewrocie. Akali uciekła w góry na wschodzie razem z Mayym, Shenem, Kennenem i garstką innych akolitów. Niestety Tahno nie było wśród nich.\nZaplanowana przez Zeda przemiana Kinkou w bezlitosny Zakon Cienia niemal się dokonała. Jako nowe Oko Zmierzchu Shen postanowił jednak odbudować to, co utracono. Powrócili więc do trzech podstawowych założeń filozofii Kinkou: bezwzględnej bezstronności Obserwowania Gwiazd, wymierzania sprawiedliwości na mocy Podążania za Słońcem i przywracania równowagi zgodnie z zasadą Przycinania Drzewa. Choć zostało ich niewielu, szkolili neofitów, by znów urosnąć w siłę.\nW dniu swoich czternastych urodzin Akali oficjalnie rozpoczęła trening Kinkou z mocnym postanowieniem, by tak jak jej matka zostać kolejną Pięścią Cienia.\nByła zdumiewającą wojowniczką i zdołała opanować zarówno kamę, jak i kunai, czyli sierp i sztylet do rzucania. Choć w przeciwieństwie do wielu innych akolitów nie posiadała zdolności magicznych, udowodniła, że zasługuje na tytuł. Dzięki temu jej matka mogła odejść i zająć się szkoleniem młodszych neofitów.\nDusza Akali była jednak niespokojna, a jej oczy ciągle szeroko otwarte. Po najeździe Noxian na Ionię Kinkou i Zakon Cienia doszli wprawdzie do porozumienia, co nie przyszło im łatwo, ale Akali wciąż nie mogła pogodzić się z faktem, że jej ojczyzna nadal cierpi. Zastanawiała się, czy naprawdę wykonują swoje zadanie. Przycinanie Drzewa miało wyeliminować tych, którzy stanowili zagrożenie dla świętego porządku... a mimo to Shen zawsze nakazywał jej się hamować.\nStale ją powstrzymywał. Mantry i medytacje pomagały jej się wyciszyć, ale przecież nie mogli pokonać nimi wrogów. Jej młodzieńcza niedojrzałość przekształciła się w jawne nieposłuszeństwo. Akali pokłóciła się z Shenem, zbuntowała się przeciw niemu i pokonała wrogów Ionii na swój sposób.\nW obecności wszystkich członków Kinkou oznajmiła, że Zakon działał nieudolnie, a idee duchowej równowagi i cierpliwości niewiele mogły wskórać. W krainie materii umierali Ionianie, a tę właśnie krainę chciała chronić. Szkolono ją na zabójczynię. I zamierzała zostać zabójczynią. Zakon nie był jej już do niczego potrzebny.\nShen pozwolił jej odejść w pokoju, wiedząc, że Akali musi podążać tą ścieżką sama. Być może pewnego dnia wróci, ale ostateczna decyzja leży w jej gestii."
    },
    "Akshan": {
        "name": "Akshan",
        "region": "Shurima",
        "image_url": "https://cmsassets.rgpub.io/sanity/images/dsfx7636/universe/07c43e3534cea074a4dbcf273dfcf3220cfc40b7-1920x1080.jpg?accountingTag=LoL",
        "champ_url": "https://universe.leagueoflegends.com/pl_PL/champion/akshan/",
        "lore": "Gnający przez cienie wschodniej Shurimy sprawiedliwy mściciel tropi tych, którzy dopuścili się skrzywdzenia innych. Do wymierzania prędkich i nieuniknionych kar wykorzystuje intrygującą broń, zdolną naprawiać krzywdy wyrządzone przez jego wrogów.\nAkshan, wychowany na ulicach miasta Marwi, poznał smak niesprawiedliwości tuż po swoich narodzinach. W miejscu, gdzie lokalni watażkowie zawłaszczali wszystko, czego zapragnęli, taktyka przetrwania większości ludzi polegała na trzymaniu głowy nisko i pilnowaniu wyłącznie własnych spraw. Pomimo starań młody Akshan nigdy nie był w stanie odwrócić wzroku od złych czynów. Często zapalczywie interweniował, gdy ktoś niegodziwie postępował wobec drugiej osoby. Przez to nastawienie chłopiec narobił sobie wielu potężnych wrogów, a pewnego pamiętnego dnia został pobity niemal na śmierć.\nSzczęście było jednak po stronie Akshana. Starsza kobieta imieniem Shadya znalazła go nieprzytomnego na ulicy położonej nieopodal jej domostwa. Choć zgodnie z marwijskim zwyczajem nie powinna się mieszać w obce sprawy, postanowiła zabrać młodzieńca do wnętrza swojego domu. Ostatecznie mimo przeciwności losu chłopiec przeżył.\nPo powrocie do zdrowia Akshan zdał sobie sprawę z tego, że jego wybawczyni nie jest zwyczajną kobietą. Shadya była członkinią Strażników Światła, pradawnego zakonu, który poprzysiągł walkę z Harrowing i wytępienie wysłanników Czarnej Mgły. Postrzegała ona Akshana jako wzburzonego młodzieńca — zawziętego i niepokornego, lecz jednocześnie wrażliwego. Po sprzeczce z chłopcem, powstałej w wyniku niezliczonych zasad panujących w domu Strażniczki, Shadya prędko odkryła, że jej podopiecznego wyróżnia wiele cech, które pomagają mu w zaskarbieniu sobie sympatii innych. Przepełniała go odwaga i sumienie. Nie było to połączenie widywane w Marwi zbyt często. Widząc w młodzieńcu olbrzymi potencjał, Shadya zawarła z nim układ: ona pozwoli mu zostać, by trzymał się z dala od swych niezliczonych wrogów, a w zamian on poświęci się zakonowi Strażników.\nGdy Shadya zaczęła uczyć Akshana wszystkiego, co sama wiedziała na temat przetrwania jako samotna Strażniczka, między nią a młodzieńcem szybko wytworzyła się więź. Akshan z zadziornego ulicznego łobuza wyrósł na krzepkiego mężczyznę, który stał się zgubą wszelkich nikczemników. Niemniej jednak, choć z dnia na dzień coraz bardziej rozwijał swoje zdolności, spostrzegł, że jego mentorka staje się coraz bardziej zdystansowana i zafrasowana.\nShadya ostatecznie zdradziła uczniowi powód swoich zmartwień: nadchodziło Harrowing, większe niż świat widział do tej pory, a wraz z nim armia upiorów i ghuli z Wysp Cienia. Ich jedyną nadzieją na powstrzymanie tego kataklizmu były starożytne bronie Strażników, które spoczywały pogrzebane w kryptach i grobowcach Shurimy. Aby uchronić świat przez Zrujnowaniem, musieli zgromadzić ten oręż — i to prędko.\nKu swojemu przerażeniu Shadya odkryła, że starożytne bronie zostały już rozgrabione przez lokalnych watażków. Kobieta zwróciła się do nich, błagając, by zrzekli się artefaktów na rzecz walki z nieuchronnym Harrowing. Ci odmówili jednak, zawzięcie próbując odblokować tajemniczą moc broni dla samych siebie.\nCzas uciekał. Akshan i Shadya nie mieli wyjścia — musieli poradzić sobie z tym, co mieli. Podczas przeprowadzania oceny arsenału młodzieniec odkrył przykuwającą uwagę broń skrytą w skarbcu ich bazy. Zauważywszy to, przejęta mentorka odebrała Akshanowi oręż i zabroniła mu z niego korzystać. Broń tę, znaną jako Rozgrzeszacz, przepełniała pradawna magia, która nadawała jej przedziwną, niewyobrażalną moc — gdy odbierała życie zabójcy, jednocześnie przywracała do życia jego ostatnie ofiary.\n— Nikomu nie wolno jej dzierżyć — powiedziała Shadya. — Sprawy życia i śmierci najlepiej pozostawić w rękach przeznaczenia.\nAkshan wciąż jednak jeżył się na myśl o zasadach Strażników, przy czym jego opinie w kwestii przeznaczenia były bardzo wyraziste. Całe swoje życie spędził, przyglądając się, jak dobrzy ludzie doświadczają okropieństw z rąk złych osób, które bez żadnych konsekwencji robią, na co tylko przyjdzie im ochota. Jeśli przeznaczenie naprawdę istniało, to zdecydowanie potrzebowało pomocy — pomocy, którą Rozgrzeszacz był w stanie zapewnić.\nWraz z rosnącym zainteresowaniem bronią młodzieniec wciąż starał się wyciągnąć jej historię od Shadyi. W końcu dokonał wstrząsającego odkrycia: mentorka użyła tego oręża, by uratować Akshana, gdy lata temu znalazła go nieprzytomnego na ulicy. Wykorzystując Rozgrzeszacz, sprowadziła śmierć na przestępcę, który niemal zabił chłopca — i tym samym przywróciła Akshana do życia. Zapoznawszy się z prawdą, młodzieniec zaczął rozważać, dlaczego tylko on miałby zasługiwać na to, by zostać wskrzeszonym przez tę broń. Z pewnością znalazłoby się wiele osób bardziej godnych doświadczenia tego daru.\nPodczas gdy Akshan kwestionował staroświeckie zasady swojego zakonu, jego mentorka wciąż próbowała naciskać na watażków, by ci zwrócili skradzione bronie. Napięcie między obiema stronami narastało, aż pewnego tragicznego dnia Akshan wrócił do domu i znalazł zamordowaną Shadyę na ulicy, niemal dokładnie w tym samym miejscu, w którym on sam padł lata temu.\nWiedział, co musi zrobić. Wprowadził kilka kluczowych zmian w Rozgrzeszaczu i wyruszył na rozżarzone piaski pustyni, uzbrojony w zakazaną broń i spragniony zemsty. Choć nie był w stanie określić, który z watażków zabił jego mentorkę, jedno wiedział na pewno: będzie wykańczał ich jednego po drugim, aż Shadya powróci do Runeterry."
    },
    "Alistar": {
        "name": "Alistar",
        "region": "Runeterra",
        "image_url": "https://cmsassets.rgpub.io/sanity/images/dsfx7636/universe/c80ba28d8903e2279bca02b0d3b0192b11dc0f96-1215x717.jpg?accountingTag=LoL",
        "champ_url": "https://universe.leagueoflegends.com/pl_PL/champion/alistar/",
        "lore": "Wiele cywilizacji opierało się Noxusowi, ale żadna z nich nie walczyła tak długo jak klany z gór Wielkiej Bariery. Choć te zaciekłe minotaury od wieków chroniły naziemne szlaki handlowe prowadzące do Zaun, wolały unikać większych konfliktów w Valoranie.\nSzlachetnego wojownika Alistara szanowano wśród wszystkich klanów. Jego ryk był w stanie przepędzić nawet najmężniejszych podróżników, będących nieproszonymi gośćmi na górskich szczytach, i tylko najzuchwalsi z nich stawali z nim wtedy do walki. Mimo to w salach zgromadzeń zawsze nalegał, żeby jego pobratymcy nawiązywali głębsze więzi ze śmiertelnikami należącymi do innych ras. Wielu uważało, że minotaury są niewiele lepsze od zwierząt. To wpływało negatywnie na ich stosunki z innymi i tylko umacniało ich status wyrzutków.\nNagle pojawił się Noxus z obietnicą lepszego życia. Jego wysłanniczka, głowa rodu Tewain, ogłosiła, że imperium zamierza przejąć Bazylisz, przybrzeżne miasto na wschodzie. Jednakże obiecała, że Noxianie nie podejmą tego kroku bez wsparcia od wielkich klanów z gór i poprosiła o przeprowadzenie pertraktacji na neutralnym terenie.\nWielu minotaurów było skłonnych przyjąć jej ofertę. Łącząc siły z Noxusem, mogliby zyskać upragnione władzę i uznanie.\nAle Alistar był sceptyczny — poprzednimi laty napotkał wielu noxiańskich zwiadowców i wiedział, że Noxianie to dwulicowy i przebiegły naród. Został więc wysłany przez swój klan na spotkanie z Tewain w eskorcie pięćdziesięciu najsilniejszych wojowników, żeby odrzucić wszelkie propozycje sojuszu. Inne klany miały wolną rękę, ale on nie miał zamiaru ukorzyć się przed jakimś „Wielkim Generałem” panującym hen daleko.\nJego plemię zostało zdradzone mimo wywieszenia białych flag.\nWiększe klany już wcześniej przyrzekły lojalność Noxusowi, a ich przedstawiciele obrócili się przeciwko Alistarowi, gdy tylko wyjawił swoje stanowisko. Walka była szybka i krwawa. Alistar gołymi rękoma zmiażdżył czaszkę Lady Tewain, lecz niedługo po tym on i wszyscy ocalali wojownicy z jego klanu zostali skuci w kajdany i wysłani do odległej stolicy Noxusu, oskarżeni o wszczęcie buntu.\nNieszczęsne minotaury zostały rzucone na stołeczne areny waleczników w ramach nieludzkiego święta znanego jako Ciałobranie, a kręcącego się wokół walk gladiatorów.\nAlistara oburzało skandowanie żądnych krwi widzów. Prosił swoich klanowych braci o niepodejmowanie walki, żeby nie dawać Noxianom potwornego widowiska, którego tak łaknęli.\nDwadzieścia jeden dni później, gdy święto dobiegło końca, z plemienia pozostał tylko Alistar. Tłum obrzucał go kamieniami i zgniłymi owocami. Raz po raz wyciągano go siłą na arenę do pojedynków z innymi walecznikami. To wszystko doprowadziło go do podjęcia walczenia — i myślenia — jak zwierzę. Zabijał i zabijał, aż krew splamiła jego wspomnienia o domu.\nAlistar upadł już naprawdę nisko, gdy spotkał Ayelię, służącą na arenach. Z początku ryczał i szarżował na pręty swojej klatki, spodziewając się, że, tak jak inni, Ayelia będzie się go bać albo go podjudzać, ale ona tego nie robiła.\nWracała do niego co dzień i mówiła do niego z szacunkiem, aż Alistar wreszcie odpowiedział jej tak samo. Ayelia również utraciła ojczyznę z powodu najazdu Noxusu, a patrzenie na cierpienie Alistara przekonało ją, że powinni razem opuścić to pełne nienawiści miasto. Wyszeptała mu swój plan przez kraty i po raz pierwszy od wielu, wielu lat Alistar odkrył, że potrafi myśleć o swoim domu bez rozwodzenia się nad tym, jakim sposobem został mu odebrany.\nPewnej nocy Ayelia przyniosła Alistarowi klucz do jego celi. Wiele poświęciła, by przygotować tę ucieczkę, ale on przysiągł, że odpłaci się jej dziesięciokrotnie.\nPospieszyli ku rzece, gdzie czekała na nich barka towarowa. Jednakże gdy na nią wchodzili, noxiańscy agenci wyskoczyli z cieni. Alistar rzucił się do walki, częściowo oślepiony gniewem, i choć Ayelia wołała go raz za razem, on jej nie słyszał.\nGdy pokonał napastników, barki już nie było — a służąca zniknęła wraz z nią — uciekł zatem piechotą na południe. Wszędzie szukał Ayelii, ale niczego nie zdziałał. Czy została porwana? Zabita? Wydawało się, że odszukał już wszystkie poszlaki.\nKilka tygodni później polityczny przewrót zatrząsł całym imperium, a ucieczka minotaura z areny została zapomniana.\nAlistar podróżuje teraz w pojedynkę, w miarę możliwości cicho i anonimowo, nawołując do buntu na terenach okupowanych przez Noxus i walcząc w imieniu uciskanych i wykorzystywanych. Dopóki Alistar nie zmyje wstydu ze swojego serca, nie zemści się za każde okrucieństwo ani nie odpłaci każdego dobrego czynu, dopóty nie powróci w góry ani nie wyzbędzie się gniewu.\nA w każdym odwiedzonym mieście pyta o Ayelię."
    },
    "Ambessa": {
        "name": "Ambessa",
        "region": "Noxus",
        "image_url": "https://cmsassets.rgpub.io/sanity/images/dsfx7636/universe/fe4125e7d5135486c5bb6941641e53316fb90c59-1920x1080.jpg?accountingTag=LoL",
        "champ_url": "https://universe.leagueoflegends.com/pl_PL/champion/ambessa/",
        "lore": "Być może przeznaczeniem Ambessy Medardy, będącej częścią jednego z najpotężniejszych noxiańskich rodów, zawsze była chwała. Jej rodzina nie należała do dawnej arystokracji, jednak od samego początku mogła cieszyć się wielkim szacunkiem i ogromnymi wpływami w całym kraju. Widok krwi towarzyszył Ambessie już od najmłodszych lat przez przeprowadzane na arenach walki, podczas których walecznicy ścierali się, marząc o chwale. Mimo że była wtedy za młoda, by wiedzieć, czym jest dreszczyk emocji towarzyszący walce, uważnie studiowała każdą rozgrywkę i ruchy zawodników.\nPo zakończeniu bitwy pod Hildenardem została wysłana przez ojca, by pozbierać miecze poległych żołnierzy. Mimo że była jedynie dzieckiem, ani na moment nie odwróciła wzroku od otaczającej jej rzezi… Gdy dzień dobiegł końca, wiedziała już, że śmierci nie należy się bać — powinno się ją szanować.\nPoświęcenie to coś szlachetnego. Chwała tego wymagała.\nZasady rządzące rodziną Medardów, przekazywane z pokolenia na pokolenie od czasów, gdy jej członkowie byli jeszcze zwykłymi kupcami na shurimańskim wybrzeżu, wychwalały zarówno cechy posiadane przez pustynne lisy, jak i legendarnego, strasznego wilka. Nie było dla nikogo niespodzianką, że Ambessa dołączyła do armii. Nigdy nie zapomniała o swoich lekcjach z dzieciństwa i uczyła innych żołnierzy o rodzinnym honorze oraz podejmowaniu stanowczych decyzji.\nByła dumną córką rodu Medardów — urodzoną wojowniczką, która szybko zyskała również rangę generała w kilku korpusach. Z tego powodu została również ulubienicą swego dziadka Menelika, patriarchy rodu. Nie była jednak wyłącznie wojowniczką — była również kobietą, kochanką oraz matką. Dzięki swojemu apetytowi na nowe doznania Ambessie udało się przeżyć wszystko. Jednak to dopiero w momencie, gdy po raz pierwszy trzymała w rękach swego syna, Kino, zrozumiała, czym jest bezwarunkowe oddanie.\nWraz z tym uczuciem pojawiło się też rozczarowanie. Mimo że kochała Kino całym swoim sercem, wiedziała, że nigdy nie będzie on miał serca wojownika.\nNiedługo po jego urodzeniu Ambessa prawie zginęła w bitwie o swój rodzinny Rokrund, będąc w ciąży ze swą córką, Mel. Gdy leżała wśród ciał sojuszników i wrogów, będąc o włos od śmierci, doświadczyła wizji, o których później nie powiedziała prawie nikomu. To, co wtedy ujrzała, tylko zwiększyło jej determinację i ambicję. Naginała świat do swojej woli, by jakiekolwiek słabości, które posiadały jej dzieci, nie mogły zostać wykorzystane przez jej wrogów.\nOd tego momentu zaczęła stawać się coraz potężniejsza. Prowadziła armię podczas każdej bitwy, bez strachu zaglądając w oczy śmierci. Wraz z każdym zwycięstwem stawała się coraz zaradniejsza, odważniejsza i bezkompromisowa.\nGdy stary Menelik Medarda w końcu zmarł, nie pozostawił za sobą testamentu, w którym wybrałby swojego zastępcę, przez co kilka gałęzi rodu rozpoczęło walkę o władzę. Ambessa była jednak świadoma, że ich wojna jest bezcelowa. W końcu to stanowisko było jej przeznaczeniem. Pokonała swoich rywali i przysięgła zostawić za sobą dziedzictwo godne rodu Medarda. Godne jej dzieci.\nJako nowa matriarchini Ambessa coraz częściej dzieliła się swoim powiedzeniem.\nZawsze bądź Wilkiem.\nNie tolerowała żadnych słabości i sprzeciwu, bojąc się, że te słabości dotknęłyby również i ją. Wysłała nawet swoją córkę Mel do dalekiego Piltover.\nMinęło kilka lat, zanim Ambessa usłyszała plotki o nowej i potężnej technologii hextech stworzonej przez idealistycznych mięczaków z Piltover. Zaintrygowana tym odkryciem udała się do pozłacanego miasta, by odwiedzić córkę i dowiedzieć się, czy dałoby się wykorzystać tę technologię do zwiększenia potęgi rodu Medarda…"
    },
    "Amumu": {
        "name": "Amumu",
        "region": "Shurima",
        "image_url": "https://cmsassets.rgpub.io/sanity/images/dsfx7636/universe/bd6e23113bfc701f4b5e05ed94811a44f62ae723-1215x717.jpg?accountingTag=LoL",
        "champ_url": "https://universe.leagueoflegends.com/pl_PL/champion/amumu/",
        "lore": "Amumu, samotna i melancholijna istota z antycznej Shurimy, przemierza świat w poszukiwaniu przyjaciela. Skazany na wieczną samotność przez starożytne zaklęcie, jego dotyk przynosi śmierć, a jego sympatia - ruinę. Ci, którzy twierdzą, że widzieli Amumu, opisują go jako żywego trupa o niewielkiej posturze, całkowicie owiniętego bandażami w kolorze porostu. Nikt jednak nie wie, jaki naprawdę jest Amumu. Prawda i fikcja przeplatają się ze sobą wśród przekazywanych z pokolenia na pokolenie mitów, bajań i legend zainspirowanych jego postacią.\nHardy lud Shurimy zgadza się ze sobą w wielu kwestiach: poranny wiatr zawsze wieje z zachodu; pełny brzuch przy nowiu księżyca to zły omen; zakopany skarb kryje się pod najtwardszym kamieniem. Nie zgadza się jednakże w kwestii historii Amumu.\nPowszechnie znana historia kojarzy Amumu z pierwszym wielkim rodem władców Shurimy, który dotknięty został chorobą, niszczącą ciało w zastraszająco szybkim tempie. Najmłodsze dziecko, Amumu, poddano kwarantannie w jego komnatach, gdzie przez ścianę zaprzyjaźnił się z młodą służącą, która usłyszała jego niewyraźny płacz. W wolnych chwilach mówiła samotnemu księciu, co dzieje się na dworze, i opowiadała mu o mistycznych mocach swojej babki.\nKtóregoś dnia dziewczyna przyniosła Amumu wieść, że jego ostatni brat pożegnał się z życiem, co czyniło z niego Imperatora Shurimy. Zmartwiona jego samotnością w tej smutnej i szczególnej chwili otworzyła drzwi do jego komnat i wbiegła do środka, by ofiarować mu swoje towarzystwo. Amumu rzucił jej się na szyję, lecz natychmiast odskoczył, gdy zorientował się, że skazał ją tym na ten sam straszliwy los, który odebrał mu rodzinę.\nWkrótce dziewczyna umarła, a jej babka, w której oczach młody imperator jawił się jako morderca jej ukochanej wnuczki, rzuciła na niego złośliwą klątwę. W jej wyniku Amumu został uwięziony w tej chwili cierpienia niczym owad w sidłach bursztynu.\nDruga historia także opowiada o księciu, lecz tym razem niezwykle próżnym, bezwzględnym i okrutnym. W tym przekazie Amumu został koronowany na Imperatora Shurimy w bardzo młodym wieku. Był przekonany, że został pobłogosławiony przez słońce, zmuszał więc poddanych do oddawania mu czci godnej boga.\nBezduszny imperator oddał się poszukiwaniom Oka Angoru, starożytnego artefaktu ukrytego w złotej krypcie, które według legend dawało życie wieczne każdemu, kto spojrzał w nie bez strachu. Polował na skarb przez całe lata w otoczeniu tłumu niewolników, którzy nosili go przez labirynty katakumb i poświęcali swe życie, by uchronić imperatora przed śmiertelnymi pułapkami. W końcu Amumu dotarł do ogromnego korytarza o złotym sklepieniu, a dziesiątki kamieniarzy pracowało dzień i noc, by otworzyć zamknięte drzwi.\nGdy tylko im się udało i młody imperator rzucił się do środka, by spojrzeć w Oko Angoru, jego niewolnicy dostrzegli niepowtarzalną szansę pozbycia się znienawidzonego władcy i zamknęli za nim kamienne wrota. Powiadają, że Amumu trwał przez całe lata w nieprzeniknionych ciemnościach, aż samotność doprowadziła go do szaleństwa i sprawiła, że zdrapał z siebie całą skórę i zmuszony był owinąć się bandażami. Nieśmiertelny dzięki mocy Oka Amumu, skazany na smutne życie w samotności, podjął się medytacji i zrozumiał, jak wiele zła wyrządził.\nKiedy potężne trzęsienie ziemi naruszyło fundamenty grobowca, imperator wydostał się ze swojego więzienia. Nieświadomy, ile czasu minęło, odkąd ostatni raz stąpał w świetle słońca, wyruszył w świat, by zadośćuczynić krzywdom, które wyrządził dawno temu.\nWedług jeszcze innej opowieści Amumu był pierwszym i ostatnim władcą Shurimy rasy Yordle, który wierzył w czystość i dobro ludzkiego serca. Wielu kpiło z jego naiwnej wiary. Aby udowodnić im, że się mylą, poprzysiągł żyć jako żebrak, aż nie pozna osoby, która stanie się jego prawdziwym przyjacielem. Był przekonany o tym, że wśród ludności Shurimy wielu znajdzie się takich, którzy pomogą rodakowi.\nJednak mimo tysięcy ludzi przechodzących obok zaniedbanego Yordla, nikt się nie zatrzymał, by wyciągnąć do niego pomocną dłoń. Smutek Amumu rósł z każdym dniem, aż w końcu umarł z pękniętym sercem. Jednak jego śmierć to nie koniec tej historii. Podobno Yordle wciąż przemierza pustynię w poszukiwaniu kogoś, kto przywróci mu wiarę w ludzkie dobro.\nTe trzy jakże różne historie łączy kilka wspólnych cech. Niezależnie od okoliczności, Amumu skazany jest na pustkę egzystencji w wiecznej samotności bez przyjaciół. Pisane mu jest wieczne poszukiwanie towarzysza, lecz jego obecność jest przeklęta, a jego dotyk niesie śmierć. W długie, zimowe wieczory można czasem usłyszeć wycie smutnej mumii, zawodzącej z rozpaczy nad nigdy niezaznaną przyjaźnią.\nNieważne, czego szuka Amumu – pokuty, braterstwa czy pojedynczego przejawu dobroci – jedna rzecz jest tak pewna jak to, że poranny wiatr wieje z zachodu: jeszcze tego nie odnalazł."
    },
    "Anivia": {
        "name": "Anivia",
        "region": "Freljord",
        "image_url": "https://cmsassets.rgpub.io/sanity/images/dsfx7636/universe/9c05e1b1637da1f1a26dfb122aa049875c49598c-1215x717.jpg?accountingTag=LoL",
        "champ_url": "https://universe.leagueoflegends.com/pl_PL/champion/anivia/",
        "lore": ""
    },
    "Annie": {
        "name": "Annie",
        "region": "Runeterra",
        "image_url": "https://cmsassets.rgpub.io/sanity/images/dsfx7636/universe/1ef1763d5ea8eea5c5661a362571cbf655c4b716-1215x717.jpg?accountingTag=LoL",
        "champ_url": "https://universe.leagueoflegends.com/pl_PL/champion/annie/",
        "lore": "Ostatnie lata Borama Darkwilla na tronie były czasem wielkiej niepewności w Noxusie. Wielu Noxian z talentami magicznymi opuściło stolicę na rzecz względnego spokoju w bardziej odległych prowincjach. Gregori Szary i jego żona, wiedźma o imieniu Amoline, woleli dać pokaz swojej noxiańskiej siły i ujarzmić nieprzyjazne rubieże, aniżeli brać udział w politycznych intrygach szlacheckich rodów.\n\nMłoda para zajęła kawałek ziemi na północ od Żelaznych Szczytów. Zdążyli postawić mały dom tuż przed nadejściem zimy i narodzinami ich pierwszego dziecka. Podczas podróży opowieści o niedźwiedziach cienia snute przez innych osadników zachwycały Amoline. Teraz, kiedy była już w zaawansowanej ciąży, przesiadywała przy kominku, tworząc zabawkową wersję tych obronnych stworzeń. W momencie, kiedy skończyła przyszywać ostatni guzik do wypchanego misia, poczuła bolesne skurcze przedporodowe. Gregori wspominał później, że jego córka chętnie bawiła się nową zabawką, ponieważ przy niej, obok ciepłego paleniska, Amoline wydała na świat Annie.\nKiedy dziewczynka była jeszcze niemowlęciem, zachorowała wraz z ojcem. Gdy zapadła noc, Annie zagorączkowała. Niedługo potem była tak rozpalona, że matka nie mogła utrzymać jej w ramionach. Bliska desperacji Amoline postanowiła, że przyniesie lodowatą wodę z pobliskiej rzeki. Gregori wstał następnego poranka, osłabiony i wycieńczony chorobą. W łóżeczku zdrowa już Annie bawiła się wypchanym misiem Tibbersem, lecz po Amoline nie było ani śladu.\nAnnie naiwnie wierzyła, że jej matka kiedyś wróci. Gregori często widział, jak córka siedziała przy palenisku w bujanym fotelu matki, przytulając Tibbersa i wpatrując się w strzelające drwa, choć mógłby przysiąc, że wcześniej był tam tylko zimny popiół. Te przywidzenia zrzucił na karb ciężaru samotnego wychowywania dziecka.\n\nLata mijały i pojawiało się coraz więcej osadników. Z czasem Gregori poznał Leannę, kobietę, która ze swoją młodą córką Daisy szukała nowego życia poza stolicą.\nAnnie pragnęła mieć towarzysza zabaw, ale jako rozpuszczonej jedynaczce trudno było jej przyzwyczaić się do nowej, przyszywanej rodziny. Kiedy Annie dawała upust swojemu ognistemu temperamentowi, niepokoiło to Leannę, która zawsze brała stronę swojej córki. Na Gregoriego spadła odpowiedzialność utrzymania spokoju między nimi trzema.\n\nNienawykła do niebezpieczeństw dzikich rubieży Daisy swoją zabawą sprowadziła katastrofę na rodzinę. Rzecz jasna Leanna obwiniała Annie za stratę córki, kierując swój gniew i żal na najdroższego jej pasierbicy Tibbersa. Annie była przerażona tym, że ostatniej materialnej pamiątce po jej matce coś mogłoby się stać. Strach dziewczyny przerodził się w nieokiełznaną furię, przez co jej potężna piromancja została wyzwolona, a wypchany miś ożył w wichurze obronnego ognia.\nKiedy płomienie zgasły, a popiół opadł, Annie została sama, bez rodziców.\nWierząc, że większość dorosłych mieszczan jest jak jej macocha, Annie unika zamieszkałych części swojej przygranicznej ojczyzny. Czasami wykorzystuje swój niewiarygodnie uroczy wygląd, sprawiając, że rodziny nowych osadników przygarniają ją na wystarczająco długo, by zapewnić sobie nowe ubrania oraz ciepły posiłek. Jednakże na wszystkich dość głupich, by próbować oddzielić Annie od jej wypchanego misia, czeka ogień i śmierć.\nBroniona przez Tibbersa wędruje mrocznymi lasami Noxusu, nie bacząc na niebezpieczeństwa — w tym te, które grożą innym z powodu jej niekontrolowanej mocy — i wierzy, że pewnego dnia znajdzie kogoś do zabawy."
    },
    "Aphelios": {
        "name": "Aphelios",
        "region": "Targon",
        "image_url": "https://cmsassets.rgpub.io/sanity/images/dsfx7636/universe/13d6778903fe6ab73298998e20405e15130fca5f-1900x1122.jpg?accountingTag=LoL",
        "champ_url": "https://universe.leagueoflegends.com/pl_PL/champion/aphelios/",
        "lore": "Księżyc chyli się nad ogromnymi zboczami góry Targon, znajduje się daleko, a równocześnie niewytłumaczalnie blisko.\nAphelios i jego siostra bliźniaczka Alune zrodzeni podczas rzadkiego zbiegu księżyców, podczas którego fizyczny księżyc zostaje zaćmiony przez jego odbicie w świecie duchowym, byli czczeni jako dzieci przeznaczenia przez wyznawców targońskiej wiary Lunari.\nDwoje dzieci, niczym dwa księżyce podczas astralnego wydarzenia zwiastującego ich narodziny, wiedziało, że naznaczył ich los — Aphelios otrzymał dar fizyczny, był twardy niczym księżycowa skała, a Alune otrzymała dar magiczny, tak jak magiczne jest duchowe odbicie księżyca. Byli gorliwie religijni, dorastali w wierze tajemnicy, odbicia i odkrycia. Otwierali się na mrok nie tylko z powodu wierzeń, ale także dlatego, że była to jedyna rzecz, która mogła zapewnić im bezpieczeństwo.\nSolari, którzy rządzili na Górze Targon, uważali Lunari za heretyków i zmuszali ich do ukrywania się przez tak długo, że większość zapomniała o ich istnieniu. Lunari zostali pozostawieni cieniom. Mieszkali w świątyniach i jaskiniach z dala od wzroku Solarich.\nPresja świecenia przykładem dla innych mocno ciążyła Apheliosowi. Bez wytchnienia ćwiczył mistycznymi ostrzami z księżycowego kamienia, tocząc swoją krew podczas treningów, by móc przelewać krew innych w obronie swojej wiary. Energiczny i wrażliwy Aphelios zamiast zawiązywać jakiekolwiek przyjaźnie wytworzył głęboką więź ze swoją siostrą.\nPodczas gdy jego wysyłano na coraz to niebezpieczniejsze misje w celu ochrony Lunari, Alune w samotności ćwiczyła, by zostać wieszczką. Używała swej oświetlającej magii, żeby w świetle księżyca odkrywać ukryte przesmyki i prawdy. Z czasem jej zadania zaczęły wymagać od niej opuszczenia świątyni, w której się wychowali.\nBez Alune wiara Apheliosa osłabła.\nDesperacko pragnął nadać swemu życiu sens, więc wyprawił się w rytualną podróż w mrok, gdzie Lunari rzekomo odnajdywali swoje ścieżki — swoje orbity. Światło księżyca zaprowadziło go nad jezioro, pod którego powierzchnią kwitły noktumy. Choć kwiaty były trujące, można było wydestylować z nich ciecz, która otworzyła jego umysł na potęgę nocy.\nWypiwszy esencję noktumów, Aphelios poczuł ból tak ogromny, że stał się niewrażliwy na wszystko inne.\nNiedługo później prastara świątynia, Marus Omegnum, zaczęła występować ze świata duchowego po raz pierwszy od niepamiętnych wieków. Lunari z całej góry zebrali się w jedno miejsce, wyszli z ukrycia, żeby doświadczyć zmiany w równowadze mocy, gdy przeformowywały się astralne cykle w niebiosach.\nZa każdym razem, gdy się pojawiała, twierdza przyjmowała do środka tylko jednego mieszkańca o magicznym darze. Tym razem miała to być Alune — jej orbita prowadziła ją ku świątyni. Aphelios, który zazwyczaj o nic nie prosił, zażądał pozwolenia na wzięcie udziału w tym wydarzeniu.\nLecz gdy twierdza przekraczała zasłonę obleczona pobłyskującą magią, ostrzejsze światło wypełniło noc. Jakimś cudem Lunari zostali odnalezieni, mimo że astralne cykle były im przychylne.\nArmia Solarich ich dopadła. Wszystko zdawało się stracone, Solari ogniem i mieczem tępili herezję Lunarich. Nawet Aphelios został pokonany. Ostrza z księżycowego kamienia leżały strzaskane na ziemi, a z jego ust sączyła się krew, gdy sięgał po noktumy…\nJednak w wirze walki Alune coraz bardziej zbliżała się do świątyni, a gdy dotarła do jej centrum, jej pełny potencjał został odblokowany. Dzięki noktumom Aphelios czuł, jak moc Alune bierze go w swoją opiekę... słyszał też jej głos. Alune szeptem wtłoczyła magię w jego dłonie — moc zastąpiła jego ostrza i stwardniała, stając się księżycowym kamieniem.\nTak jak księżyc i jego odbicie w świecie duchowym, umiejętności Apheliosa i magia Alune zbiegły się ze sobą.\nCi Solari mieli już nigdy w życiu nie zobaczyć słońca.\nGdy jej moc rozgorzała, Alune pchnęła świątynię wraz ze sobą z powrotem do świata duchowego, gdzie nie groziło im żadne niebezpieczeństwo ze strony Solarich. Ze środka wzmocniona skupiającą mocą świątyni Alune mogła wykorzystywać swoją magię wszędzie, dopóki miała ona jakiś nośnik — na przykład truciznę płynąca w żyłach Apheliosa.\nDopiero teraz rodzeństwo zrozumiało swoje przeznaczenie. Ból sprawiał, że Aphelios zmieniał się w pustą skorupę, ale dzięki temu mogła przez niego przepływać potęga księżyca. Alune miała żyć w samotności i odizolowaniu wewnątrz twierdzy, ale miała również prowadzić swego brata i widzieć jego oczyma.\nZwiązani bólem i poświęceniem mieli stać się bronią, jakiej potrzebowali Lunari. Mogli być razem, tylko gdy byli rozdzieleni. Ich dusze ocierały się o zasłonę, znajdując się daleko, lecz jednocześnie niewytłumaczalnie blisko, zbiegając się w coś, czego nie potrafili zrozumieć.\nŻeby ochronić ocalałych, którzy wycofali się w cień góry, Alune spotęgowała zdolności Apheliosa, które ten nabył, szkoląc się na zabójcę. Jego ostrza przemieniły się w arsenał mistycznych broni, wyszlifowanych do perfekcji przez Alune podczas wielu wspólnych misji.\nW równowadze mocy na Górze Targon zachodzi zmiana, a Solari wiedzą, że Lunari wciąż trzymają się przy życiu, dlatego też Aphelios i Alune są potrzebni bardziej niż kiedykolwiek wcześniej."
    },
    "Ashe": {
        "name": "Ashe",
        "region": "Freljord",
        "image_url": "https://cmsassets.rgpub.io/sanity/images/dsfx7636/universe/ea9b9dbb6d0ee8234f67ff97872729a16333acb2-1920x974.jpg?accountingTag=LoL",
        "champ_url": "https://universe.leagueoflegends.com/pl_PL/champion/ashe/",
        "lore": "Ashe pochodzi z północnego Freljordu, gdzie brutalne najazdy plemion i wojny wewnątrz klanów są na porządku dziennym, tak jak wycie mroźnych wiatrów i nieubłagane zimno tundry.\nJako jedyne dziecko Greny, matriarchalnej dowódczyni niewielkiego plemiona Avarosan, Ashe jest Zrodzoną z Lodu: członkinią kasty wojowników, których darem jest prastara więź z magią ich ojczyzny i rzadka zdolność korzystania z mocy Prawdziwego Lodu. Wszyscy założyli, że Ashe pójdzie w ślady matki i zostanie kolejną przywódczynią plemienia. Jednakże Ashe nigdy nie prosiła się o taką chwałę. Ponura odpowiedzialność związana z jej wojującym rodem i nadzwyczajnymi darami sprawiła, że Ashe czuła się odizolowana, przytłoczona i samotna.\nWytchnienie przychodziło tylko wtedy, gdy Sejuani, Zrodzona z Lodu dziewczyna z siostrzanego plemienia, dołączała do letnich polowań w okolicach Skał Ornnkaal. Ich przyjaźń zdefiniowała ich dzieciństwo, ale została przerwana, gdy weszły w wiek nastoletni. Grena w jakiś sposób obraziła babkę Sejuani i braterstwo pomiędzy plemionami nagle się skończyło.\nNiedługo potem starzejąca się matka Ashe rozpoczęła mającą potrwać do końca jej życia misję, której celem było odnalezienie „Tronu Avarosy” — rzekomo istniejącej góry skarbów i magicznych przedmiotów. Miała nadzieję, że to znalezisko przywróci świetność jej ludowi.\nAle wiara Greny w przepowiednie i legendy doprowadziła do tego, że podejmowała ryzyko, co często osłabiało jej plemię. W końcu podczas niebezpiecznego i niepotrzebnego najazdu na ziemie innego plemienia Grena poniosła śmierć. Jej nagła śmierć zmusiła Ashe do ucieczki, a większość plemienia została wybita.\nSamotna, ścigana Ashe kierowała się ostatnią mapą swojej matki i natrafiła na opuszczony lodowiec, gdzie znalazła domniemany grób Avarosy i jej magiczny łuk z Prawdziwego Lodu. Ashe użyła tej broni do pomszczenia matki, po czym skierowała się na zachód.\nNieważne, czy postępowała tak z poczucia obowiązku, czy z samotności, ale zdobyła dobrą reputację, chroniąc wiele plemion Ogniolubnych, na które się natknęła. Porzuciła tradycję brania jeńców i zamiast tego czyniła tych zdesperowanych ludzi pełnoprawnymi członkami swojego nowego plemienia, a jej sława szybko urosła. Wkrótce potem wielu zaczęło uważać, że Ashe nie tylko dzierży broń Avarosy, ale że sama jest uosobieniem legendy, która odrodziła się, aby zjednoczyć Frejlord.\nLecz niewiarygodne opowieści nie wyżywiłyby jej sprzymierzeńców, a długi przemarsz na południe sprawił, że plemię bliskie było głodowania. Dlatego Ashe wykorzystała mity, które narosły wokół niej, by zawiązać sojusze z potężnymi, dysponującymi ziemiami plemionami z południa, tym samym obiecując im, że zjednoczy ich w jeden naród zdolny do walki z sąsiednimi królestwami.\nTe nowe sojusze sprowadziły nowe zagrożenia i Ashe szybko znalazła się w centrum politycznego sporu. Wszyscy spodziewali się, że freljordzka przywódczyni plemienia, znana jako wojmatka, wyjdzie za mąż, a wzięcie sobie za męża kogoś z większych plemion rozgniewałoby inne plemiona. Ashe mogła mieć wielu mężów, ale to doprowadziłoby do zaognienia konfliktu w jej własnym gnieździe, a rozlew krwi, który by potem nastąpił, zniszczyłby wywalczone przez nią sojusze.\nWyjściem Ashe z tej niewygodnej sytuacji okazał się niezamożny włóczęga z górskiego, niemal wymarłego klanu — wojownik Tryndamere. Nie był duchowym wędrowcem ani nie miał żadnej mocy żywiołów, ale po przybyciu do założonej przez Ashe stolicy Tryndamere podejmował się walki przy każdej możliwej okazji. Walczył z werwą, rozpaczliwie próbując dowieść, że zubożali niedobitkowie z jego klanu byli godni przyjęcia do jednego z silniejszych plemion. Lecz nawet jak na Freljord jego brutalny styl walki i nadzwyczajna żywotność były niepokojące i wielu podejrzewało, że został dotknięty czarną magią. Machnąwszy na to ręką, Ashe zaoferowała, że przyjmie jego lud jako swój własny, jeżeli on zostanie jej pierwszym i jedynym Krwioprzysięzcą.\nTryndamere niechętnie na to przystał. Choć byli politycznym małżeństwem, dało się wyczuć, że coś między nimi iskrzy, coś, co powoli rozkwitło w prawdziwe uczucie.\nTeraz Ashe stoi na czele największej od wielu pokoleń koalicji freljordzkich plemion. Mimo to jedność, którą ma nieść, opiera się na niestałym pokoju, któremu grożą wewnętrzne intrygi, obce rządy, rosnąca w siłę brutalna horda Zimowego Szpona i rzekome przeznaczenie. Ashe musi chociaż udawać, że w nie wierzy..."
    },
    "Aurelion sol": {
        "name": "Aurelion sol",
        "region": "Runeterra",
        "image_url": "https://cmsassets.rgpub.io/sanity/images/dsfx7636/universe/216b65d9b80814d4ca010d3068cfb84c785e4ad4-1215x717.jpg?accountingTag=LoL",
        "champ_url": "https://universe.leagueoflegends.com/pl_PL/champion/aurelionsol/",
        "lore": "Powiadają, że pojawienie się komety na nocnym niebie zwiastuje okres zamętu i niepokoju. Te ogniste objawicielki wróżą powstanie nowych imperiów, upadek dawnych kultur, a nawet zniknięcie samych gwiazd z kopuły nieba...\nJednak prawda jest o wiele bardziej przerażająca.\nWszechmogąca istota, znana jako Aurelion Sol, była już prastara, jeszcze zanim rasy śmiertelników pojawiły się w Runeterze. Aurelion, zrodzony w pierwszym tchnieniu stworzenia, i jemu podobni wędrowali po nieprzebranej pustce nieskalanego wymiaru astralnego, pragnąc wypełnić to niemożliwie rozległe płótno nieprzebranymi w swej fantazji cudami, które niosłyby rozkosz i spełnienie wszystkim oglądającym je.\nPodczas wędrówki Aurelion Sol rzadko natrafiał na równych sobie. Wieczne Aspekty były obojętnymi, pozbawionymi ciekawości stworzeniami. Niewiele wnosiły do istnienia, wystarczało im tworzenie wyjątkowo egocentrycznych filozofii o naturze tworzenia.\nWtem, skąpany w świetle raczej zwyczajnego słońca, które stworzył eony temu, Aurelion coś odkrył. Odkrył świat. Nowe ziemie.\nNie wiedział, kto ani dlaczego stworzył ten świat — poza tym, że to nie był on.\nAspekty zdawały się niezwykle w niego zaangażowane i zaklinały Aureliona, by ten się zbliżył. W tym świecie istniały życie, magia i raczkujące cywilizacje, domagające się wskazania im kierunku przez istoty potężniejsze od siebie. Nowa widownia łechtała ambicję jego wysokości Aureliona Sola, więc chcąc pławić się w jej pochlebstwach, zleciał do niej z gwiazd pod postacią ogromnego, przerażającego smoka.\nMalutcy mieszkańcy nieistotnej krainy o nazwie Targon nadali mu imię na cześć złotego światła słońca, którym ich obdarzył, a Aspekty rozkazały im złożyć mu stosowną ofiarę. Śmiertelnicy wspięli się więc na szczyt najwyższej góry i ofiarowali mu wspaniałą koronę, stworzoną ostrożnie za pomocą przebiegłej magii, w której wyryte były nieodgadnione wzory wymiaru astralnego.\nGdy tylko korona spoczęła na skroni Aureliona, zorientował się on, że to wcale nie był dar.\nTa przeklęta rzecz przyczepiła się do jego głowy z niewyobrażalną siłą, wystarczająco dużą, by nawet on nie był w stanie jej zdjąć. Aurelion czuł, że jego wiedza o słońcu i jego stworzeniu jest wykradana i analizowana przez umysły niedorastające mu do pięt. Co gorsza, potęga korony cisnęła go z powrotem w niebo i uniemożliwiła mu zbliżanie się do tamtego świata.\nBył zatem zmuszony oglądać, jak dwulicowe Aspekty z Targonu zaprzęgały śmiertelników do pracy nad stworzeniem wielkiego, lśniącego dysku. Dzięki temu dyskowi wykorzystywali jego astralną moc, by tworzyć nieśmiertelnych boskich wojowników w oczekiwaniu na jakiś nieznany konflikt, który najwyraźniej jeszcze się nie wydarzył.\nRozjuszony Aurelion Sol widział, jak inne gwiazdy, z braku troski i opieki, gasły na firmamencie, więc próbował wyswobodzić się spod wpływu korony. To przecież on wydał na wszechświat ich światło! Czemu teraz ma być więziony przez Aspekty i ich marnych poddanych? Ryczał z radości, gdy Słoneczny Dysk się nie sprawdził... lecz potem jego miejsce zajął kolejny, potężniejszy. Ostatecznie, pogodzony z własnym losem, widział, jak boscy wojownicy pokonują swoich rywali, potem jazgotliwe stworzenia zrodzone z czystego mroku, a na koniec siebie samych.\nWtem, nim gwiezdny smok zdążył mrugnąć, świat spustoszyły następujące po sobie magiczne katastrofy i Aurelion Sol wiedział wreszcie, że Targon i znienawidzone Aspekty były zupełnie bezbronne. Gdy zataczając kręgi powoli zbliżał się do świata śmiertelników, uświadomił sobie, że więżąca go magia słabnie. Złote płatki zaczęły odpadać z jego korony, a każdy z nich przecinał niebo niczym kometa.\nMotywowany możliwością odzyskania wolności i zemszczenia się, Aurelion Sol czuje wieczny, straszliwy gniew wobec Runeterry. Bez wątpienia tutaj, w tym świecie, szala kosmosu przechyli się na jego korzyść raz jeszcze — tym samym wszechświat stanie się świadkiem losu, który spotyka głupców wykradających potęgę architekta gwiazd."
    },
    "Aurora": {
        "name": "Aurora",
        "region": "Freljord",
        "image_url": "https://cmsassets.rgpub.io/sanity/images/dsfx7636/universe/40ab29f8f4bc653f3c7bd6e904e85fb51225f52d-1920x1080.jpg?accountingTag=LoL",
        "champ_url": "https://universe.leagueoflegends.com/pl_PL/champion/aurora/",
        "lore": "Większość śmiertelników żyje i umiera, znając tylko jeden wymiar — materialny. Stanowi on jedynie połowę egzystencji. Równolegle z wymiarem materialnym istnieje duchowy, który również tętni życiem, ale dla wielu pozostaje niewidzialny. W odległych zakątkach zamarzniętej tundry Freljordu mieszka Vastajanka, która żyje we własnym połączeniu tych światów…\nAurora urodziła się w odosobnionej wiosce Aamu, będącej domem plemienia Bryni. Młodość spędziła w otoczeniu stworzeń, których nie widział nikt poza nią, i poznawała świat, którego nikt inny by nie docenił. Była szczęśliwa, ale czuła się odizolowana od pozostałych mieszkańców Aamu. Nie rozumieli jej nawet rodzice. Uważali, że „wyobraża” sobie przyjaciół.\nJedyną Bryni, która pokochała ją całym sercem, była jej ciotka Havu, która zawsze z zainteresowaniem słuchała jej opowieści, pielęgnowała jej pasję i zachęcała do kultywowania jej wyjątkowej osobowości. Aurora nauczyła się być sobą i cieszyć się swoim towarzystwem.\nZ wiekiem Aurora zdała sobie z czegoś sprawę: jej niewidzialni przyjaciele nie byli wytworem wyobraźni. To były duchy. Piękny, żywy świat, w którym żyła, był zupełnie wyjątkowy, gdyż tylko jej oczy były w stanie przejrzeć, co kryje się za całunem, oddzielającym świat śmiertelników od duchowego.\nSkrupulatnie dokumentowała swoje obserwacje tego splątanego świata. Badała duchy Aamu, aby pomóc innym zrozumieć oba wymiary i spojrzeć na nie tak samo, jak ona.\nZ czasem w Aamu pojawiało się więcej duchów, w tym takich, które… różniły się od pozostałych. Zdezorientowane i dzikie dusze stały się „zbłąkane”, gdy równowaga między wymiarami została naruszona przez sprawy śmiertelników. Aurora dogłębnie zbadała zjawisko i odkryła, że może pomóc tym duszom wrócić do domu, docierając do źródła ich cierpienia.\nTo nie było łatwe zadanie, ale Aurora poświęciła temu swoje życie.\nMiała świadomość, że kontynuowanie badań oznaczało konieczność eksploracji świata poza Aamu. Wizja zmiany stresowała Aurorę, ale możliwość zdobycia nowej wiedzy pobudziła ją do opuszczenia domu.\nPodczas swoich podróży spotkała zbłąkaną duszę, która przybrała postać potwornego, wynaturzonego jelenia. Był zdziczały i wymachiwał zakrwawionymi porożami w przerażeniu. Aurora postanowiła go uspokoić. Zajęło to trochę czasu, ale duch ostatecznie jej zaufał. Był inny niż pozostałe — każda próba pomocy Aurory zdawała się na nic. Nie zniechęcając się, Aurora przekonała udręczonego jelenia, by wyruszył z nią w podróż. Używając swoich mocy, ukryła go w wymiarze duchowym i pracowała nad rozwikłaniem problemu.\nSzukała porady u wielu duchowych wędrowców, których napotkała podczas podróży przez Freljord. Miała nadzieję, że ich zdolności przyzywania duchów rzucą światło na to, co trapi jej zbłąkanego towarzysza. Niestety, oni również nie mieli rozwiązania. Zasugerowali Aurorze, by udała się do Udyra — najpotężniejszego duchowego wędrowcy w tundrze.\nUdyrowi wystarczyło jedno spojrzenie, by dostrzec ogromną moc duchowego przyjaciela Aurory. Niestety przerażający jeleń był zbyt zagubiony, by się z nim porozumieć. Udyr zachęcił Aurorę, by poprosiła o poradę półbogów.\nAurora postanowiła odszukać Wielkiego Barana Ornna. Wybrała się w daleką podróż przez mroźne, śnieżne tereny, by zbadać artefakty jego wyznawców — Ognistokrwistych. Chciała w ten sposób dowiedzieć się, gdzie Ornnowi oddawana jest cześć. Tylko dzięki nieustępliwym badaniom udało jej się odkryć lokację Paleniska. Niestety, w miejscu, w którym niegdyś znajdowała się wielka osada, nie pozostało już nic poza zgliszczami.\nAurora wiedziała, że tak naprawdę jest inaczej. Użyła swojej umiejętności do otwarcia przejścia pomiędzy światami i znalazła się w wielkiej, buchającej ogniem kuźni Ornna.\nOrnn początkowo nie był zbyt otwarty na swojego gościa, ale z czasem zdał sobie sprawę, że Aurora również ceni sobie ciszę i spokój. W końcu Ornn zaczął jej ufać i zdradził jej imię ducha — Haestryr. Jeden z braci Ornna, nazywany dawniej Hestrelkiem, był kiedyś potężnym półbogiem. Niestety wraz ze słabnącą wiarą w starych bogów wielu półbogów straciło swoją tożsamość i stało się cieniem swojego dawnego ja.\nNowe informacje na temat zbłąkanego przyjaciela przybliżyły Aurorę do odnalezienia jego drogi do domu, ale miała przed sobą jeszcze długą podróż.\nOd Ornna dowiedziała się o Ysjarnie, kriofeniksie, który strzeże i chroni ziemie, a także trwa w wiecznym cyklu narodzin, życia i śmierci. Mimo że wiązało się to z bolesnymi wspomnieniami, Ornn opowiedział jej również o bracie Valhirze, którego nieustanna burza szaleje na Freljordzie, aby ugasić żądzę krwi Vorrijaarda deszczem wojny.\nWierząc, że ci półbogowie są kluczem do pomocy Hestrelkowi, Aurora opuściła Palenisko. Teraz przemierza wymiar materialny i duchowy swojej zamarzniętej ojczyzny i szuka wiedzy."
    },
    "Azir": {
        "name": "Azir",
        "region": "Shurima",
        "image_url": "https://cmsassets.rgpub.io/sanity/images/dsfx7636/universe/869c235b670785d9b5910217f20383812c05e822-1215x717.jpg?accountingTag=LoL",
        "champ_url": "https://universe.leagueoflegends.com/pl_PL/champion/azir/",
        "lore": ""
    },
    "Bard": {
        "name": "Bard",
        "region": "Runeterra",
        "image_url": "https://cmsassets.rgpub.io/sanity/images/dsfx7636/universe/2a460d21993eb31e98d6b3ec7f389b545ff27d7e-1215x717.jpg?accountingTag=LoL",
        "champ_url": "https://universe.leagueoflegends.com/pl_PL/champion/bard/",
        "lore": ""
    },
    "Bel’veth": {
        "name": "Bel’veth",
        "region": "Pustka",
        "image_url": "https://cmsassets.rgpub.io/sanity/images/dsfx7636/universe/c9a52ab3970010a032421150e5e011192aa7cfb9-1920x1080.jpg?accountingTag=LoL",
        "champ_url": "https://universe.leagueoflegends.com/pl_PL/champion/belveth/",
        "lore": "Bel’Veth, zafascynowana światem pełnym wszelakiego istnienia i chętna do stworzenia własnego, przypomina mroczny nowotwór, który przerzucił się na serce Pustki, by przez nie pochłonąć całą Runeterrę i odbudować tę krainę wedle swojego spaczonego uznania. Łaknie ona ogromnej ilości nowych doświadczeń, wspomnień i pomysłów. Pochłania więc całe miasta i ich mieszkańców, aby potem na tej podstawie stworzyć nowy, obcy krajobraz zwany Lawendowym Morzem. Jej żarłoczność zagraża jednak nawet samej Pustce, ponieważ Bel’Veth rozlewa się w niej niczym pradawny ocean, a każdy, kto stanie na jej drodze, musi jej ulec… albo zginie.\nChoć jest to nowa postać w Runeterze, jej narodziny trwały przez niewypowiedziane milienia, będąc efektem alergicznej reakcji pomiędzy Pustką a rodzącą się rzeczywistością. Niegdyś nieskazitelny wymiar pełen spokojnej nicości uległ nieodwracalnemu zniszczeniu, gdy narodziło się istnienie, a silnie zindywidualizowane istoty z Pustki szarpały się przez całe eony, usiłując bronić się przed szokiem i bólem. Ponieważ wymazywały wszystko, co pochłonęły, nazwano je Pustką na cześć tego, co po sobie pozostawiły. Istoty, które znajdowały się wewnątrz, zmieniały się z każdym dotknięciem świata, mutując ze swoich niegdyś idealnych form w hedonistyczne i brutalne bestie.\nPustka zmieniała się więc razem z nimi. Po każdej bitwie czy wtargnięciu w łonie ukrytym w najciemniejszych zakamarkach tuneli Dzieci Pustki coś jeszcze bardziej złowrogiego rosło w siłę… Budowle, światło słoneczne, protohumanoidalne kończyny rozciągające się w nicość… Przypominało to układankę, w której żaden element nie pasuje… Pustka przybrała nowy, ohydny kształt. Z czasem ta bluźniercza kolebka niestworzenia — napędzana zarówno przez ludzi otwierających szczeliny w celu prowadzenia wojny, jak i Obserwatorów próbujących zdobyć Freljord — zaczęła wyznawać wartości przeciwne Starej Pustce: żądzę, pragnienie i potrzebę.\nNiedługo później zaczęła też domagać się przywódcy. Kogoś — albo czegoś — kto mógłby napisać nowy, przerażający rozdział na temat światów na górze i na dole. Przywódcy, który mógłby porozumieć się z tymi „ludźmi”, przekazać im, co się wydarzy, oraz zgromadzić ich emocje i wspomnienia, podczas gdy toczyli oni gorzką, jałową wojnę, aż ostatnie ogniska cywilizacji wygasły i rozpoczęła się nowa era.\nRolę tego przywódcy odgrywa właśnie Bel’Veth. Ta przerażająca cesarzowa zrodziła się z połączonych wspomnień, doświadczeń i emocji całego pochłoniętego miasta portowego i otaczającego go oceanu. Umysł Bel’Veth zawiera całe miliony lat świetnie zachowanej wiedzy, która czyni ją niemal wszechwiedzącą, podczas gdy cesarzowa przygotowuje się do zniszczenia Runeterry i domeny jej przodków, czyli Obserwatorów.\nW rozmowie z tymi, którzy mają na tyle szczęścia, żeby mieć dla niej znaczenie strategiczne, Bel’Veth nie kłamie, nie zadaje pytań ani nie ukrywa prawdy — po prostu komunikuje naturę rzeczy, ponieważ z racji tego, że sama esencja Pustki już gwarantuje jej zwycięstwo, nie ma potrzeby mówić więcej. Ci, którzy nie przypadną jej do gustu, przekonają się, że jej ludzka forma — a więc zakończenia nerwowe, mięśnie i oczy na słupkach — ma służyć jedynie adaptacji. Już za chwilę zobaczą jej prawdziwą, okropną postać z tytanicznymi skrzydłami.\nJak na ironię, pradawni Shurimanie mieli słowo, które dobrze ją opisywało. W wolnym tłumaczeniu oznaczało ono „Boga Zapomnienia”. Wzięło się z plemiennego mitu o bezlitosnym bóstwie, które wymaże cały świat bez udziału nienawiści, aby zastąpić go samym sobą. Od tego słowa pochodzi nazwa miasta Belveth, choć po wielu stuleciach jego prawdziwe znaczenie uległo zatraceniu.\nByć może zapomnieli o nim wszyscy oprócz samej istoty, która również nosi to imię."
    },
    "Blitzcrank": {
        "name": "Blitzcrank",
        "region": "Zaun",
        "image_url": "https://cmsassets.rgpub.io/sanity/images/dsfx7636/universe/e165a4174e70d52733061f4aa784d9f489e4fc58-1215x717.jpg?accountingTag=LoL",
        "champ_url": "https://universe.leagueoflegends.com/pl_PL/champion/blitzcrank/",
        "lore": ""
    },
    "Brand": {
        "name": "Brand",
        "region": "Runeterra",
        "image_url": "https://cmsassets.rgpub.io/sanity/images/dsfx7636/universe/16a4f24c55fc3559a62622038b66997f0f7c4092-1215x717.jpg?accountingTag=LoL",
        "champ_url": "https://universe.leagueoflegends.com/pl_PL/champion/brand/",
        "lore": "Kegan Rodhe, syn freljordzkiej uzdrowicielki, od zawsze był odludkiem. Drobne zdolności magiczne i wiedza o ziołach posiadana przez jego matkę umożliwiła przetrwanie im obojgu w pobliżu niewielkiej, nadbrzeżnej społeczności, zwanej Ostoją Rygann. Jednak ich przyjaciół można było policzyć na palcach jednej ręki. Nawet jako młody chłopak wiedział, że jego ojciec był wrogim najeźdźcą i że to przez niego — a także samego Kegana — jego matkę traktowano jak wyrzutka. Mieszkańcy nazywali go „bękartem najeźdźcy”. Samotność i nienawiść Kegana pogłębiały się, przez co często zachowywał się agresywnie.\nPo wielu zimach, które zdawały się nie mieć końca, jego matka zmarła. Gdy Kegan rozsypywał jej prochy, pomyślał o ludziach, których leczyła przez całe życie. Nikt nie przyszedł się z nią pożegnać. Wiedział, że chcieli, by także zniknął z ich życia.\nChciał spełnić ich marzenie, ale nie przed dokonaniem zemsty. Spalił całą wioskę i umknął w odmęty nocy z ciałem naznaczonym bliznami, które nigdy nie znikną.\nKegan wędrował przez mroźną tundrę Freljordu. Wmawiał sobie, że poszukuje ojca, ale w głębi duszy wiedział, że szuka przyjaciela... a przynajmniej kogoś przyjaznego. Nie znalazł ani jednego, ani drugiego, więc zawędrował do jaskini i czekał na śmierć.\nJednakże to nie ona go odnalazła, a inny odludek.\nTajemniczy mag zwany Ryze ujrzał potencjał w tym przemarzniętym młodzieńcze i wziął go na ucznia. Uczeń i nauczyciel napotkali wiele trudności, gdyż rodząca się dzika magia Kegana frustrowała ich obu, a prośby Ryze’a o zachowanie cierpliwości i pokory były niczym rzucanie grochem o ścianę.\nNiestety, nauka Kegana stała na drugim miejscu po głównej misji Ryze’a. Od dawna pragnął odnaleźć i ukryć potęgę, która mogła doprowadzić do zagłady Runeterry — legendarne Runy Świata. Po namierzeniu jednej z nich Kegan, podobnie jak wielu ludzi przed nim, odczuwał pokusę, która doprowadziła ich wszystkich do szaleństwa. Runy były źródłem wszelkiej magii na świecie i, wbrew ostrzeżeniom mistrza, postanowił wykorzystać ich moc.\nZrozpaczony Ryze musiał przyglądać się, jak jego uczeń został pochłonięty przez czystą magię. Dusza Kegana została doszczętnie zniszczona. Istota, która narodziła się w tym momencie, nie była już zgorzkniałym młodzieńcem, którego Ryze odnalazł podczas zamieci, ani też magiem z Freljordu, który stał się jego przyjacielem.\nPrzepełniona chęcią zemsty i furią ognista istota krocząca po świecie śmiertelników stała się znana jako Brand.\nPrzeklinając swego byłego mistrza oraz wszystkie stworzenia, które stanęłyby między nim a runami, Brand począł miotać magicznymi płomieniami i Ryze ledwo uszedł z życiem.\nOd tego dnia minęły wieki, a Brand żył niczym dziki płomień, biorąc i nie dając niczego w zamian. Czasami pędzi po niebie niczym kometa. Innym razem zanurza się w chłodnej ziemi i oczekuje charakterystycznego zapachu magii, który doprowadzi go do kolejnej Runy Świata… a jeśli odnajdzie jedną z nich, w Runeterze jest raptem garstka osób, które będą w stanie go powstrzymać."
    },
    "Braum": {
        "name": "Braum",
        "region": "Freljord",
        "image_url": "https://cmsassets.rgpub.io/sanity/images/dsfx7636/universe/f7efbb8b5e1d43ac6de01ed939464e845ddbd6f2-1215x717.jpg?accountingTag=LoL",
        "champ_url": "https://universe.leagueoflegends.com/pl_PL/champion/braum/",
        "lore": "Już jako dziecko Braum był o wiele większy od innych młodych Freljordczyków. Jego matka wpoiła mu jednak, że nigdy nie powinien wykorzystywać swojej postury, by nękać lub zastraszać innych. Rodzicielka Brauma wywodziła się z dumnego rodu pasterzy. Wierzyła, że najbardziej odważni nie są ci, którzy wykorzystują swoją siłę, by zyskać władzę, lecz ci, którzy wykorzystują ją, by chronić potrzebujących.\nGdy Braum był jeszcze małym chłopcem, lodowe olbrzymy zdziesiątkowały sąsiednie plemię. Owo plemię od dawna żerowało na stadach rodaków Brauma. Ale matka chłopca nie wahała się ani przez chwilę. Od razu wyruszyła przez tundrę, żeby pomóc ocalałym. Zaniosła im futra, pożywienie i medykamenty. Z początku Braum nie wiedział, dlaczego pomogła ich rywalom, ale jako że jej czyny ocaliły wiele istnień, plemiona zawiązały wieczny sojusz. Wreszcie zrozumiał, co jego matka miała na myśli, mówiąc, że wszyscy Freljordczycy to wielka rodzina. Tamtego dnia przysiągł spoić tę rodzinę.\nBraum rósł jak na drożdżach, więc jasne stało się, iż jest jednym z otoczonych czcią Zrodzonych z Lodu, lecz nawet pośród nich jego siła i nieugiętość w obliczu żywiołów obrosły legendą. Został bohaterem w swojej okolicy — ratował dzieci uwięzione w lodowych szczelinach i podróżników, którzy utknęli w śnieżycach, a nawet ochraniał rodziny przed rozszalałymi dzikimi pazurami. Gdziekolwiek się pojawił, ludzie wiedzieli, że nadeszła pomoc. Był symbolem nadziei, znanym z żywotności, śmiechu i łatwości, z jaką przychodziło mu zdobywanie nowych przyjaciół.\nOstatecznie Braum zdał sobie sprawę, że jest potrzebny nie tylko w dolinach i tundrach, pośród których się wychował. Łzawo pożegnawszy się z matką, postanowił przemierzać Freljord.\nNa przestrzeni lat niezliczone opowieści o wspaniałych dokonaniach i dobrych uczynkach Brauma wyrastały jak grzyby po deszczu. Choć w większości z nich było chociaż ziarnko prawdy, to stawały się coraz bardziej niewiarygodne i coraz bliżej było im do mitów — weźmy na przykład legendę o tym, jak Braum gołymi rękami ściął cały las w ciągu jednej nocy, albo o tym, jak podczas erupcji wulkanu ochronił oborę, podnosząc ją i zanosząc wyżej.\nJedna z niedawnych historyjek opowiada o tym, jak Braum znalazł swoją ogromną tarczę z wyciosaną głową barana. Wedle opowieści tarcza była kiedyś zaczarowanymi drzwiami do skarbca, wykutymi w prastarych czasach i wstawionymi w górę. Braum usłyszał krzyki z wnętrza góry, ale nie mógł sforsować drzwi. Nie zniechęciło go to jednak. Gołymi pięściami wyciosał sobie przejście w kamieniu i uratował uwięzionego wewnątrz trollowego chłopca. Wyrwał niezniszczalne drzwi z zawiasów i od tamtej pory nosi je ze sobą.\nTak jak wielokrotnie wcześniej Braum roześmiał się w głos, gdy usłyszał legendę o pochodzeniu swojej tarczy, lecz nie dementuje takich opowieści, on je afirmuje. Dlaczego prawda miałaby przeszkadzać w inspirowaniu innych do hojnych i dobrych czynów?\nNieważne, jak naprawdę znalazł swoją tarczę — niedługo później Braum udał się do świętego Rakelstake. Wiele plemion zebrało się tam, by słuchać słów wojmatki Avarosan, Ashe, o której mówiono, że jest wcieleniem samej Avarosy. Na miejscu ujrzał barbarzyńcę Tryndamere’a, desperacko próbującego dowieść swojej wartości i z dzikością pokonującego każdego, kto się z nim pojedynkował.\nBraum obserwował starcia i zauważył, że Tryndamere powoli wpadał w szał. Podczas jednej walki Tryndamere był w takim amoku, że zdawało się, iż zabije swojego przeciwnika, choć już zwyciężył. Braum stwierdził, że sprawy zaszły za daleko. Wskoczył więc przed powalonego wojownika i uniósł swoją tarczę, a Tryndamere ciął i bił jej niesamowicie wytrzymałą powierzchnię. Gdy szał barbarzyńcy wreszcie przeminął, Braum zaraził go swoim dobrym humorem i niedługo później obaj mężczyźni śmiali się donośnie i pili za swoje zdrowie. Niektórzy twierdzą nawet, że to Braum zapoznał Ashe z Tryndamerem. Barbarzyńca ożenił się z nią i stał się jej jedynym Krwioprzysięzcą.\nBraum nie należy do żadnego plemienia, albowiem uważa wszystkich Freljordczyków za braci i siostry. Mimo to widzi w Ashe osobę zdolną do zakończenia odwiecznych sporów między freljordzkimi plemionami, więc Avarosanie nieoficjalnie uznali go za swojego. Braum często opowiada zapatrzonym w niego dzieciom o swoim marzeniu — chce, by pewnego dnia Freljord zjednoczył się i stał jedną wielką rodziną… Dopiero wtedy będzie mógł odejść w cień i stać się skromnym pasterzem Poro.\nChoć Braum nie uważa nikogo za swojego wroga, zaliczył parę nieprzyjemnych spotkań z Mroźną Strażą, od kiedy znalazł niezniszczalne drzwi skarbca. Nie rozumie, dlaczego Mroźni Strażnicy mieliby żywić do niego urazę ani dlaczego tak bardzo interesuje ich jego tarcza…"
    },
    "Briar": {
        "name": "Briar",
        "region": "Noxus",
        "image_url": "https://cmsassets.rgpub.io/sanity/images/dsfx7636/universe/731da6d8643ac159faee6cb308706bbf25230083-1920x1080.jpg?accountingTag=LoL",
        "champ_url": "https://universe.leagueoflegends.com/pl_PL/champion/briar/",
        "lore": "Pod koniec swych rządów Boram Darkwill powierzył Czarnej Róży i jej legionom hemomantów zadanie stworzenia nowego rodzaju żywej broni. W przeciwieństwie do ich poprzednich eksperymentów na zmarłych, to miała być istota zrodzona z krwi i napędzana krwią — zmotywowana do polowania na wyznaczone jej cele bez przejmowania się zapasami pożywienia czy wody.\nTak narodziła się Briar.\nJej twórcy pragnęli zabójczyni, lecz wszystkim, czego ona pragnęła, było jedzenie, jedzenie, JEDZENIE! Gdy jej pierwsza misja zakończyła się szaleńczą, krwawą porażką, Czarna Róża zadecydowała, że Briar jest zbyt niebezpieczna, by jej używać, lecz jednocześnie zbyt potężna, by ją zniszczyć. Aby móc ją kontrolować, stworzono specjalne, zamykane hemolitem dyby, które miały ją powstrzymywać i skupić jej umysł. Zamknięta w dybach Briar — wraz ze wszystkimi innymi żywymi broniami Czarnej Róży — została jednak szybko wykorzystana podczas przewrotu Jericho Swaina wymierzonego przeciwko Darkwillowi.\nDo Briar przypisano opiekuna, który miał pomóc ją ukierunkować, lecz gdy tylko wypuszczono ją z dybów, natychmiast pożarła jego i każdego, kto znalazł się w pobliżu — każdego z wyjątkiem jej celu, Swaina, który ulotnił się, podczas gdy żywa broń ucztowała na wrogach i przyjaciołach.\nPo mozolnych próbach pochwycenia Briar strażnicy Swaina zdołali aktywować jej dyby i na nowo ją poskromić, dzięki czemu byli w stanie przetransportować ją do swojej własnej placówki służącej za więzienie.\nBriar, uwięziona samotnie w celi, nie mogła skupić swoich myśli na niczym oprócz głodu. Choć nie mogła umrzeć z braku pożywienia, brak świeżej krwi z dnia na dzień pozbawiał ją coraz większej części sił.\nNa początku Briar sądziła, że chór oszalałych lamentów niosący się echem dookoła jej celi był niczym innym jak jej własnymi, konającymi z głodu myślami… ostatecznie zorientowała się jednak, że dźwięki dobiegały od sąsiadów, których nie było jej dane widzieć. Czyżby siły Swaina zdołały pojmać inne żywe bronie podczas przewrotu? Była tu uwięziona razem z nimi, ponieważ wszyscy zawiedli podczas swoich misji? Nie spełnili swojego celu?\nGłosy rozpaczliwie domagały się krwi — z tą potrzebą sama Briar utożsamiała się jak nikt inny. Nie przeszkadzało jej, jak często jej współwięźniowie błagali o krew, ani jak głośni przy tym byli — nie mogła jednak znieść, że nie mówili o NICZYM innym. Ich nieustępliwa hemomania była najnudniejszą rzeczą, jakiej kiedykolwiek doświadczyła.\nPomimo głodu — naprawdę straszliwego głodu — Briar skupiała swoje myśli na żałosnych lamentach pozostałych. Co, jeśli udałoby się jej wydostać z dybów? Czy w swoim szale postradałaby rozum w jeszcze większym stopniu niż jej sąsiedzi? Czy stałaby się tak ogarnięta obsesją i tak nudna, jak oni? Sama ta myśl była zbyt przerażająca, by się w nią zagłębiać, więc Briar oddała się apatycznemu odosobnieniu.\nMijały lata. Cały ten czas spędzony w samotności pozwolił Briar pomyśleć nad sobą i rozważyć możliwości, jakie mógł dawać świat poza celą. Na jej rozrywkę składało się podsłuchiwanie rozmów strażników, wymyślanie nowych sposobów dręczenia ich o surowe mięso i rozdzierające dywagacje na temat tego, czy ścigać się z hodowanymi w celi pająkami, czy może jednak je zjeść.\nPewnego dnia, gdy bawiła się swoimi dybami, niechcący udało się jej poluzować hemolit. Kamień ustawił się w pozycji niemal idealnej, aby otworzyć mechanizm. Briar zamarła, a jej umysł wypełniły myśli o jej opętanych potrzebą krwi sąsiadach. Czy to tym właśnie by się stała? Potem jednak uświadomiła sobie coś innego: znajdowanie się pod kontrolą było tak samo niebezpieczne, jak znajdowanie się poza kontrolą. Ona chciała odnaleźć równowagę miedzy tymi dwiema skrajnościami.\nOdkrywszy mechanizm hemolitu, Briar ułożyła plan.\nStrażnicy byli już na tyle przyzwyczajeni do dobiegających z jej celi nawoływań o uwagę, że nikt nawet nie zwrócił uwagi, gdy udało się jej zwabić jednego z nich blisko siebie… dopóki nie było już za późno. Krew strażnika wypełniła ją siłą, rozniecając płomień, który tylko czekał na okazję do rozprzestrzenienia się.\nBriar w końcu była wolna.\nTeraz ta żywa broń z radością kręci się po ulicach Noxusu z dybami z powrotem na miejscu — póki ona sama nie będzie chciała ich zdjąć. Podczas gdy Czarna Róża uważnie przygląda się niespodziewanemu obrotowi sytuacji, Briar przyzwyczaja się do świata na zewnątrz, chętnie chłonąc wszelką wiedzę, poznając nowych przyjaciół i odkrywając życie, zaspokajając tym samym swój głód nowych doświadczeń."
    },
    "Caitlyn": {
        "name": "Caitlyn",
        "region": "Piltover",
        "image_url": "https://cmsassets.rgpub.io/sanity/images/dsfx7636/universe/09b3e27b82ad338c0fe2dd7699bc3883c7281c33-1920x1133.jpg?accountingTag=LoL",
        "champ_url": "https://universe.leagueoflegends.com/pl_PL/champion/caitlyn/",
        "lore": "Pochodząca z wpływowego i bogatego rodu Caitlyn Kiramman szybko poznała rozkosze życia w Piltover, lecz zdecydowanie wolała spędzać czas na bardziej dzikich terenach poza miastem. Była równie biegła w kontaktach z żyjącymi w przepychu elitami Miasta Postępu, co w polowaniu na jelenie w błotnistych lasach. Bez przeszkód potrafiła wytropić ptaka przelatującego ponad dzielnicami handlowymi czy oddać strzał z muszkietu powtarzalnego swojego ojca wprost w oko oddalonego o sto kroków zająca.\nDo największych atutów Caitlyn należały jednak inteligencja i chęć uczenia się od rodziców, którzy ugruntowali córce rozumienie dobra i zła — nawet na tle życia w uprzywilejowanej wygodzie. Jej matka była jedną z najwyżej postawionych rewidentek księgowych rodu Kiramman i zawsze uczulała Caitlyn na pokusy oraz mieniące się złotem obietnice Piltover, które nawet najszlachetniejsze serca potrafiły obrócić w kamień. Na początku Caitlyn nie przywiązywała wagi do tych słów. Dla niej Piltover było miejscem piękna i porządku, które doceniała po każdej wyprawie w dzicz.\nWszystko to zmieniło się kilka lat później podczas pamiętnego Dnia Postępu.\nPo powrocie do domu Caitlyn zastała swoją rezydencję splądrowaną i zupełnie pustą. Wszyscy ze służby byli martwi, a po jej rodzicach nie było śladu. Dziewczyna zabezpieczyła dom i natychmiast wyruszyła na poszukiwania.\nTropienie w obrębie miasta znacząco różniło się od polowania w dziczy. Caitlyn była jednak w stanie odnaleźć zbirów, którzy zaatakowali jej rodzinny dom — jednego po drugim. Trop w końcu doprowadził ją do tajemnej kryjówki, gdzie jej matkę i ojca próbowano torturami zmusić do zdradzenia informacji. Pod osłoną nocy Caitlyn zdołała ich ocalić. Zawiadomiła też Strażników Piltover… lecz żaden z aresztowanych porywaczy nie znał tożsamości swojego zleceniodawcy. Wszyscy z nich wspominali jedynie o pełnomocniku posługującym się inicjałem C.\nCaitlyn i jej rodzice zaczęli pracować nad odbudowaniem swojego życia… jednak zaszła w nim fundamentalna zmiana. Szczególnie dotyczyło to matki dziewczyny — nie była ona dłużej w stanie mierzyć się z polityką i dwulicowością nieodłącznie związanymi z życiem rodowym, w związku z czym porzuciła swoje prestiżowe stanowisko. Przyczyniło się to do powstania pewnego rodzaju luki w przywództwie nad rodem Kiramman. Chociaż Caitlyn wielce kochała swoich rodziców, nie chciała zająć miejsca swojej matki. Nie planowała się też przyuczać się do zawodu artefaktora i podążać śladem ojca.\nZamiast tego postanowiła skupić się na rozwikłaniu sieci intryg utkanej wokół tajemniczej osoby znanej jako „C”. Rozpoczęła działalność jako prywatna śledcza. Korzystając ze swoich zdolności łowieckich, szybko zdobyła reputację kogoś, kto potrafi znaleźć każdą zgubę… i dowolną osobę. W uznaniu sukcesu, do którego doszła ich córka, rodzice Caitlyn stworzyli dla niej hextechowy karabin. Broń wykonano z wyśmienitym kunsztem, a jej celność przyćmiewała możliwości jakiegokolwiek innego muszkietu. Karabin załadować można też było wieloma różnymi, wysoko wyspecjalizowanymi nabojami, przez co bez problemu dało się modyfikować go w terenie.\nPo szczególnie traumatycznym śledztwie dotyczącym zaginionego hextechowego urządzenia i serii uprowadzeń dzieci Strażnicy postanowili posłać po Caitlyn.\nZostała ona polecona przez jednego z nich — osobę, która też wykształciła swojego rodzaju upodobanie do dziwnych śledztw. Ich wspólne zmagania z chimerycznymi łotrami na usługach szalonego chembadacza, któremu własne mikstury odebrały rozum, zaowocowały zaproponowaniem Caitlyn oficjalnej pozycji szeryfa. Ta z początku odmówiła. W końcu jednak zdała sobie sprawę, że dzięki zasobom Strażników miałaby szansę na odkrycie prawdziwej tożsamości „C”.\nOd tego czasu Caitlyn zajmuje pozycję wielce szanowanej funkcjonariuszki w szeregach Strażników i dokłada wszelkich starań, żeby Miasto Postępu było lepszym i bezpieczniejszym miejscem. Niedawno zaczęła pracować razem z nową rekrutką z Zaun, bezczelną i lekkomyślną Vi. To, w jaki sposób narodziła się ich współpraca — jak i to, jakim sposobem jest ona tak skuteczna — jest ciągłym tematem wszelkiego rodzaju plotek i barowych spekulacji wśród pozostałych Strażników… a nawet tych, których wrzucają oni do więziennych cel.\nCaitlyn nie wie jednak, że „C” również ma na nią oko… zwłaszcza, że prowadzone przez nią śledztwa powoli przybliżają ją do prawdy."
    },
    "Camille": {
        "name": "Camille",
        "region": "Piltover",
        "image_url": "https://cmsassets.rgpub.io/sanity/images/dsfx7636/universe/c5706cb3e60e90c8a80edc4630f66fb9967a7b2c-1024x616.jpg?accountingTag=LoL",
        "champ_url": "https://universe.leagueoflegends.com/pl_PL/champion/camille/",
        "lore": ""
    },
    "Cassiopeia": {
        "name": "Cassiopeia",
        "region": "Noxus",
        "image_url": "https://cmsassets.rgpub.io/sanity/images/dsfx7636/universe/f1991d2eb2a3f9543897c95278c31f6e56670588-1215x717.jpg?accountingTag=LoL",
        "champ_url": "https://universe.leagueoflegends.com/pl_PL/champion/cassiopeia/",
        "lore": ""
    },
    "Cho’gath": {
        "name": "Cho’gath",
        "region": "Pustka",
        "image_url": "https://cmsassets.rgpub.io/sanity/images/dsfx7636/universe/b5b1910f31e78d7b71c828da516b417146b62d4a-1215x717.jpg?accountingTag=LoL",
        "champ_url": "https://universe.leagueoflegends.com/pl_PL/champion/chogath/",
        "lore": "Między wymiarami, między światami istnieje pewne miejsce. Dla niektórych znane jest jako Zewnętrze, dla innych z kolei jako Nieznane. Lecz ci, których wiedza sięga dalej, nazywają je Pustką. Nazwa jest myląca, gdyż Pustka nie jest bezludna. W rzeczywistości jest domem dla niedających się opisać istot – tak strasznych, że ludzki umysł nie jest w stanie ich pojąć. Cho’Gath jest urodzonym w Pustce stworzeniem, którego natura jest tak podła, że większość osób nie śmie nawet wypowiedzieć jego imienia. Jemu podobni nieustannie poszukują szczeliny w ścianach dzielących wymiary, przez którą mogliby się dostać do Runeterry. A tam mogliby odwiedzić swój osobisty, makabryczny raj na ziemi. Nazywani są Dziećmi Pustki. Istoty te są tak pradawne i przerażające, że zniknęły z kart historii. Krążą pogłoski, że w innych światach Dzieci Pustki dowodzą ogromnymi armiami przerażających stworów. Z Runeterry wygnała je ponoć potężna magia, która zaginęła w czasach antycznych.\nJeśli historie te nie są tworem wyobraźni, to towarzyszące im plotki o spodziewanym powrocie Dzieci Pustki muszą być równie prawdziwe. Nawet w tej chwili coś mrocznego stąpa w Icathii. Cho’Gath – pozaziemska istota, napastliwa i agresywna – sprawia, że wszyscy, może za wyjątkiem najodważniejszych śmiałków, kulą się ze strachu. Cho’Gath wydaje się żywić ofiarami, rosnąc i puchnąc podczas każdej krwawej uczty. Najgorsze jednak jest to, że stwór jest inteligentny. Potwornie inteligentny. Lepiej nie myśleć o tym, co jeszcze może się czaić w głębinach Pustki..."
    },
    "Corki": {
        "name": "Corki",
        "region": "Bandle city",
        "image_url": "https://cmsassets.rgpub.io/sanity/images/dsfx7636/universe/5bf51137ae5bdf98b83e2e791f6c288d6121470d-1215x717.jpg?accountingTag=LoL",
        "champ_url": "https://universe.leagueoflegends.com/pl_PL/champion/corki/",
        "lore": "Gdy Heimerdinger oraz jego yordlowi przyjaciele wyemigrowali do Piltover, całkowicie poświęcili się nauce. Niezwykle szybko dokonali przełomowych odkryć na rzecz techmaturgicznej społeczności. Braki w posturze nadrabiali przedsiębiorczością. Corki zyskał przydomek Dzielnego Bombardiera po próbnym locie jednym z tych wynalazków – innowatorskim Rozpoznawczym Operacyjnym Frontowcem Latającym; powietrznym pojazdem szturmowym, który stał się głównym wsparciem sił Korpusu Ekspedycyjnego Bandle City (KEBC). Razem ze swoim szwadronem, Wrzeszczącymi Wężami, Corki szybuje po przestworzach Valoranu, badając teren oraz wykonując powietrzne akrobacje ku uciesze przyglądających się z dołu widzów.\nCorki jest najbardziej szanowanym członkiem Wrzeszczących Węży, który zasłynął niesłychanym opanowaniem podczas ostrzału oraz graniczącą z szaleństwem odwagą. W trakcie służby uczestniczył w wielu misjach i często zgłaszał się na ochotnika do zadań wymagających przedostania się za linię wroga i zebrania informacji wywiadowczych lub dostarczenia wiadomości. Niebezpieczeństwo przyprawiało go o dreszczyk emocji, a walki powietrzne z samego rana napawały dobrym nastrojem. Corki, który jest kimś więcej niż tylko asem przestworzy, dokonał kilku modyfikacji swojej maszyny. Wyposażył ją w arsenał broni, choć niektórzy twierdzą, że ma ona raczej wartość estetyczną, a nie funkcjonalną. Gdy ustały otwarte działania wojenne, Corki został niejako zmuszony do przejścia na emeryturę, co odebrał jako „zgaszenie silników i podcięcie skrzydeł”. Próbował zadowolić się akrobacjami lotniczymi i przelotami przez wąwozy, ale bez unoszącego się w powietrzu dookoła zapachu prochu to już nie było to samo."
    },
    "Darius": {
        "name": "Darius",
        "region": "Noxus",
        "image_url": "https://cmsassets.rgpub.io/sanity/images/dsfx7636/universe/bd6bd9efb4295687e683fd97d67a509d3ed6c26f-1215x717.jpg?accountingTag=LoL",
        "champ_url": "https://universe.leagueoflegends.com/pl_PL/champion/darius/",
        "lore": ""
    },
    "Diana": {
        "name": "Diana",
        "region": "Targon",
        "image_url": "https://cmsassets.rgpub.io/sanity/images/dsfx7636/universe/c3c3198b3ffb3d419b0963c5a5a631a4aa9a831b-1215x717.jpg?accountingTag=LoL",
        "champ_url": "https://universe.leagueoflegends.com/pl_PL/champion/diana/",
        "lore": "Diana nie była do końca u siebie na Górze Targon. Grupa myśliwych Solari znalazła ją opatuloną pomiędzy zamarzniętymi rodzicami — obcymi w tych stronach, którzy najwyraźniej przebyli długą drogę. Myśliwi zabrali ją do swojej świątyni, wyświęcili ją i wychowali jako członkinię Plemienia Ostatniego Słońca, znanego też jako Rakkorowie.\nJak każdy wyznawca Solari, odebrała wymagające nauki fizyczne i religijne. W przeciwieństwie do innych Diana była zdeterminowana, by zrozumieć, dlaczego Solari postępują tak, a nie inaczej, i skąd biorą się ich przekonania. Spędzała całe popołudnia w bibliotekach, pochłaniając kolejne teksty przy bladym świetle księżyca. Paradoksalnie, poszukiwania przyniosły więcej pytań niż odpowiedzi, a filozoficzne odpowiedzi nauczycieli nie zaspokajały jej żądnego wiedzy umysłu.\nKiedy Diana zauważyła, że z niektórych tomów wyrwano całe rozdziały i zniknęły z nich wszystkie odniesienia do księżyca, nauczyciele zaczęli surowo ją karać, licząc, że wymuszą na niej pobożność. Inni akolici zaczęli dystansować się od niej i jej dociekliwości.\nCałe lata zwątpienia i izolacji ułatwiała tylko jedna osoba: Leona. Często wchodziła w zaciekłe dyskusje ze swoją najbardziej gorliwą rówieśniczką. Chociaż żadna nie zdołała nigdy przekonać drugiej w ich długich i częstych rozmowach, stały się sobie bardzo bliskie.\nA potem, pewnej wspaniałej nocy, Diana odkryła głęboko we wnętrzu góry ukrytą niszę. Blask księżyca rozlewał się po jej ścianach, ukazując obraz słońca, żołnierzy w złotych zbrojach, którym towarzyszyli wojownicy odziani w srebro i bliźniaczy obraz księżyca, a to wszystko na najwyższym szczycie Targonu. Rozpromieniona Diana pobiegła podzielić się z Leoną jasnym przekazem — słońce i księżyc nie są wrogami!\nLeona jednak nie zareagowała radością.\nPouczyła Dianę, że powinna porzucić tę herezję i ostrzegła ją przed karami, które grożą za szerzenie takich przekonań. Diana nigdy nie widziała swojej z natury poważnej przyjaciółki tak surowej.\nFrustracja zjadała ją od środka. Dotarła do kresu wiedzy Solari, ale nawet Leona nie chciała słyszeć o jej nowym odkryciu. Co ukrywali Solari? Diana nabierała przekonania, że jest tylko jedno miejsce, w którym może szukać odpowiedzi — szczyt Góry Targon.\nWspinaczka przetestowała granice jej możliwości, a czas wydawał się stać w miejscu, kiedy zbliżała się do szczytu. Przy życiu trzymały ją myśli o jej jedynej towarzyszce i odpowiedziach, które pomogą Solari, uczynią ich pełniejszymi.\nSzczyt przywitał ją najjaśniejszym, najpiękniejszym księżycem, jaki kiedykolwiek widziała. Chwila zachwytu minęła, gdy uderzył w nią strumień księżycowego światła i poczuła obezwładniającą obecność, która ukazała jej przebłyski z przeszłości i innej wiary Rakkorów, zwanej Lunari. Diana zorientowała się, że obecność musi być jednym z legendarnych Aspektów… A ona została wybrana jako jego nośnik.\nKiedy światło się rozproszyło, jej umysł znowu należał do niej. Diana zorientowała się, że jest odziana w zbroję i trzyma ostrze w kształcie półksiężyca, a jej ciemne niegdyś włosy błyszczą srebrem. Obróciła się i zobaczyła, że nie jest sama. Leona stała u jej boku, odziana w złotą zbroję, jasną jak słońce tarczę i miecz.\nDianę wypełniła radość z dzielenia tej cudownej chwili z przyjaciółką, ale Leona pragnęła jedynie wrócić do Solari. Diana błagała ją, żeby tego nie robiła, desperacko pragnąc, by razem stawiły czoła temu, co ma nadejść. Leona jednak odmówiła, a ich niezgoda szybko przerodziła się w zażartą bitwę, skąpaną w świetle księżyca i ognistym słońcu.\nW obawie przed zatraceniem się w mocy Aspektu Diana w końcu uciekła ze szczytu. Poszukiwania pozwoliły jej jednak dowieść swojej racji i była bardziej przekonana niż kiedykolwiek, że słusznie kwestionowała nauki Solari. Nadszedł czas na konfrontację i ukazanie błędów w ich postrzeganiu spraw.\nDiana minęła w pędzie Ra’Horaków, strażników wysokich kapłanów, i wpadła do ich komnat. Słuchali z rosnącym przerażeniem jej opowieści o tym, czego nauczyła się o Lunari… Po czym oskarżyli ją o herezję, świętokradztwo i sympatyzowanie z fałszywymi bogami. Dianę wypełnił gniew, wzmocniony przez drzemiący w niej Aspekt, a kiedy się z nim pogodziła, wystrzelił z niej potężny strumień księżycowego światła. Uciekła ze świątyni w pośpiechu, zostawiając za sobą szlak śmierci.\nTrzyma się teraz mglistych wspomnień wizji i przebłysków starożytnej wiedzy, ale co do jednego ma pewność: Lunari i Solari nie muszą być wrogami, a jej przeznaczeniem są rzeczy większe niż kapłaństwo Solari na Górze Targon.\nMimo że nadal nie wie, dokąd dokładnie zaprowadzi ją ta droga, Diana zamierza kroczyć nią do końca."
    },
    "Dr mundo": {
        "name": "Dr mundo",
        "region": "Zaun",
        "image_url": "https://cmsassets.rgpub.io/sanity/images/dsfx7636/universe/326545c5cf571981bff487ab158bca6b08c9d28d-1215x717.jpg?accountingTag=LoL",
        "champ_url": "https://universe.leagueoflegends.com/pl_PL/champion/drmundo/",
        "lore": "Korytarzami łączącymi szpitalne sale niesławnego zauńskiego ośrodka opieki dla obłąkanych przechadza się pojedyncza, monstrualna postać. Stosowane przez nią metody są drastyczne, jej piła chirurgiczna — ostra, pacjenci zaś — przerażeni. Ten człowiek nie jest bowiem żadnym lekarzem uznanym gdziekolwiek poza zakamarkami jego własnego umysłu.\nChoć jego prawdziwe imię zaginęło wśród minionego czasu oraz wspomnień, Dr Mundo był niegdyś egzekutorem jednego z najpotężniejszych chembaronów w Zaun. Jak na kogoś, kto utrzymywał się z zastraszania innych, był on wyjątkowo poczciwym człowiekiem znanym ze swojej niesfornej uprzejmości. W rozmowie zawsze szybko przechodził na zdrobnienia czy koleżeńskie przezwiska i spieszył z przyjacielskim poklepywaniem po plecach. Często pozostawał jednak błogo nieświadomy faktu, że nadepnął komuś na odcisk. Nie minęło wiele czasu, nim mocno nadepnął na odcisk swojemu szefowi.\nChembaron postanowił uczynić swego podwładnego przykładem własnej potęgi. Przekazał mężczyznę do Ośrodka Osweld — miejsca, które zasłynęło z niehumanitarnego podejścia do pacjentów i wątpliwych lekarstw. Baron z satysfakcją obserwował, jak jego egzekutor został spętany i zaciągnięty do pomieszczenia z wyścielonymi miękkim materiałem ścianami — do najściślej strzeżonej celi w całym ośrodku.\nW ciągu kolejnych miesięcy egzekutor cierpiał nieopisane katusze z rąk swoich rzekomych opiekunów. Nie troszcząc się o dobrostan pacjenta, przeprowadzano na nim kolejne eksperymentalne terapie. Rażono jego nerwy, rozcinano płaty mózgowe, podawano ogromne ilości leków o nieudokumentowanym działaniu. Egzekutor zaczął się zmieniać. Z dnia na dzień jego i tak już potężna sylwetka stawała się coraz bardziej umięśniona. O wiele gorszy los czekał jednak jego umysł. Utraciwszy wszelkie wspomnienia swojego poprzedniego życia, egzekutor starał się pojąć otaczający go okrutny świat. Opuścił wzrok, by przyjrzeć się swojemu staremu kaftanowi bezpieczeństwa. Odzienie wyglądało prawie jak białe kitle noszone przez skupionych wokół niego ekspertów medycyny.\nNie będąc w stanie poprawnie rozczytać słów na własnym uniformie, egzekutor przyjął dla siebie nowe imię i nową profesję.\nJa też muszę być lekarzem. Z jakiego innego powodu miałbym się znajdować w tym przeklętym ośrodku? — tłumaczył sam sobie. A ci wszyscy ludzie tutaj… muszą być moimi pacjentami.\nW końcu nadszedł dzień, w którym chembaron przybył do ośrodka, by zwolnić z niego swojego egzekutora. Ku jego zaskoczeniu nikt nie powitał go przy wejściu. Korytarze były puste i przesiąknięte grobową ciszą — z wyjątkiem nikłego, niezrozumiałego bełkotu obłąkanego pacjenta. Dźwięk dochodził z sali na końcu korytarza.\nBaron wkroczył do pomieszczenia. Zastał go tam przerażający widok: podłoga usłana była niezliczonymi, rozczłonkowanymi ciałami pracowników i pacjentów okaleczonych w stopniu uniemożliwiającym ich rozpoznanie. Nad nimi stało mocarne, fioletowe monstrum. Stwór bredził niezrozumiale, a z boku jego rozwartej paszczy zwisał ogromny, niebieski język. Jego mięśnie były groteskowo uwypuklone przez zbyt małe ubrania, a pięść zaciskała się wokół uchwytu piły chirurgicznej. Baron zbladł, gdy jego wzrok trafił na oblicze potwora i rozpoznał w nim swojego dawnego egzekutora.\nEgzekutor natomiast, nie pamiętając już byłego pracodawcy, widział w baronie kolejnego pacjenta, który rozpaczliwie potrzebował leczenia. Fioletowe monstrum ruszyło ociężale w stronę chembarona, niecierpliwie wymachując piłą. Baron dobył swojego chemtechowego pistoletu i wystrzelił. Pocisk przedarł się przez wznoszącą się przed baronem masę. Potwór zachwiał się…\nJednak zaledwie przez chwilę.\nPowstały w ciele stworzenia otwór szybko zasklepiły zwały mięśni, które błyskawicznie narosły nad raną. Potwór zatrzymał się na chwilę, spoglądając na barona z zaskoczeniem.\n— Ty chory — wykrztusił z siebie. — Pomóc trzeba!\nNaśladując praktyki, które poprzedni lekarze z ośrodka przeprowadzali na jego oczach niezliczoną liczbę razy, egzekutor rzucił mężczyznę na znajdujące się nieopodal nosze, unieruchomił jego ręce pasami i zaczął przygotowywać potrzebny do operacji sprzęt. Krew odpłynęła z twarzy chembarona, gdy zdał sobie sprawę z ponurego losu, który go czekał.\nOperacja — tak jak wiele poprzednich i przyszłych zabiegów — nie zakończyła się sukcesem. Rozkwitający lekarz dorzucił pozostałości swojego ostatniego pacjenta do piętrzącego się na podłodze stosu. Choć smuciło go wielce, że nie był w stanie mu pomóc, to wiedział, że zrobił wszystko, co w jego mocy. Poza tym będzie miał jeszcze inne okazje. W Zaun było mnóstwo chorych, którzy czekali na terapię. Uśmiech powrócił na twarz egzekutora. Stwór opuścił szpital i wyruszył na ulice, by odszukać kolejnych pacjentów."
    },
    "Draven": {
        "name": "Draven",
        "region": "Noxus",
        "image_url": "https://cmsassets.rgpub.io/sanity/images/dsfx7636/universe/1b9079d79643c08bc25c143418b96c5883d48b52-1215x717.jpg?accountingTag=LoL",
        "champ_url": "https://universe.leagueoflegends.com/pl_PL/champion/draven/",
        "lore": ""
    },
    "Ekko": {
        "name": "Ekko",
        "region": "Zaun",
        "image_url": "https://cmsassets.rgpub.io/sanity/images/dsfx7636/universe/582abd081125c2ef8f47609bc42a9f1bb71782fb-1215x717.jpg?accountingTag=LoL",
        "champ_url": "https://universe.leagueoflegends.com/pl_PL/champion/ekko/",
        "lore": ""
    },
    "Elise": {
        "name": "Elise",
        "region": "Wyspy cienia",
        "image_url": "https://cmsassets.rgpub.io/sanity/images/dsfx7636/universe/7b72ce48ede875d47c4877de71f8aa53da8b8bbb-1215x717.jpg?accountingTag=LoL",
        "champ_url": "https://universe.leagueoflegends.com/pl_PL/champion/elise/",
        "lore": "Lady Elise przyszła na świat przed wiekami jako przedstawicielka Kythery, jednego z najstarszych rodów Noxusu, i szybko pojęła, jak skutecznie uroda potrafi zawładnąć umysłami maluczkich.\nGdy dorosła, zaczęła cieszyć się względami Berholdta, dziedzica rodu Zaavan. Związek wzbudzał powszechny sprzeciw, gdyż wzmacniał ród Kythery kosztem Zaavanów, lecz Elise czyniła wiele, by zbałamucić swego przyszłego męża oraz zmanipulować przeciwników i doprowadzić do zaręczyn.\nNie wiedziała jednak, że to sekretne siły działające za kulisami imperium od lat planowały ten polityczny mariaż, a Berholdt Zaavan był zaledwie pionkiem w znacznie większej układance. Mimo to nikt nie mógł przewidzieć, że Elise tak kompletnie go zdominuje, owinie wokół palca i de facto stanie na czele Zaavanów. Z biegiem czasu małżonek zaczął jednak dostrzegać gorzką prawdę.\nPewnego wieczoru podczas typowo oziębłej kolacji Berholdt wyznał, że zatruł wino Elise, i zażądał, by wycofała się z życia towarzyskiego i pozwoliła mu przejąć ster władzy. Elise wiedziała, że jej mąż musiał mieć odtrutkę przy sobie, więc odegrała rolę skruszonej żony, zaniosła się płaczem i błagała go o przebaczenie. Gdy zaczynał już się skłaniać, by darować jej winy, chwyciła za nóż i ugodziła go prosto w serce.\nMimo zażycia odtrutki Elise tygodniami była przykuta do łóżka… w tym właśnie czasie zwróciła się do niej Blada Kobieta.\nEnigmatyczna postać zdradziła jej istnieje tajemnego stowarzyszenia zwanego „Czarną Różą”, którego zaufani członkowie dzielili się wzajemnie wiedzą tajemną i magiczną oraz strzegli tego skarbu przed osobami niegodnymi zaufania. W zasadzie Bladej Kobiety nie obchodziło, kto stał na czele rodów, dopóki przywódcy wykonywali jej polecenia. Ze względu na to, że Elise zabiła bezwolnego Berholdta, musiała teraz dowieść swojej wartości albo znaleziono by na jej miejsce kogoś bardziej użytecznego.\nElise dostrzegła prowadzącą ku potędze ścieżkę, którą mogłaby podążyć, dlatego służyła stowarzyszeniu z niesłychanym zaangażowaniem. Spotykała się z prominentnymi członkami, zdobywała wpływy i podkopywała pozycje rywali w złożonej sieci intryg. Mając dostęp do skarbców obu rodów, mogła tłamsić wszelki opór i stała się jeszcze skuteczniejsza w przekonywaniu innych do swoich racji.\nZ czasem dowiedziała się o istnieniu przedmiotu mającego dla Czarnej Róży ogromne znaczenie — czaszki pradawnego wojownika Sahn-Uzala, którą podobno dawno temu ukryto gdzieś na Wyspach Cienia. Chcąc zdobyć przychylność Bladej Kobiety, Elise odnalazła zdesperowanego, nękanego długami kapitana, który zgodził się przetransportować ją i jej świtę do przeklętego miasta Helia. Zeszli z pokładu na plażę pełną szarawego piasku, a podczas poszukiwań zaginionego skarbca nękały ich złowrogie widma.\nElise odnalazła jednak coś innego, coś, czego zupełnie się nie spodziewała.\nW mrocznych czeluściach pod miastem czyhało stworzenie z dawno zapomnianej przeszłości. Rozdęty, pokryty chityną potwór okazał się być pajęczym bogiem Vilemawem. Stwór wyskoczył z mroku, by pożreć intruzów, i zatopił zęby w ramieniu Elise. Kobieta upadła, wyjąc w drgawkach wywołanych przez jad, który wypaczał jej ciało. Jej kręgosłup giął się faliście, a z jej tułowia wyrastały pajęcze nogi.\nW końcu wycieńczona okropną transformacją Elise odwróciła się, by spojrzeć na swojego nowego pana. W tym momencie nawiązali niewypowiedzianą nić porozumienia. Elise wróciła na plażę, krocząc między wykręconymi drzewami, nieatakowana przez duchy wyspy.\nGdy kilka tygodni później jej statek przybił ciemną nocą do portu w stolicy Noxusu, Elise odzyskała ludzką formę… i była jedynym żywym stworzeniem na pokładzie.\nChoć nie udało się znaleźć czaszki wojownika, Blada Kobieta dostrzegła potencjał kryjący się w nowym, niebezpiecznym darze. Dzięki niemu Elise mogła bezpiecznie podróżować między Noxusem a Wyspami Cienia. W ramach nowo zawartego paktu Czarna Róża zapewniała stałą dostawę nieświadomych niczego ofiar dla pajęczego boga, a w zamian Elise dostarczała potężne artefakty wydobyte z tej mrocznej i niebezpiecznej krainy.\nElise znów zamieszkała w opuszczonej posiadłości rodu Zaavanów i troskliwie pielęgnowała reputację uwodzicielskiej, lecz nieosiągalnej samotniczki. Niewiele osób odgadło jej prawdziwą naturę, choć krążyło wiele plotek — szalone historie o ponadczasowym pięknie oraz nienasyconej kreaturze, gnieżdżącej się w czeluściach zapuszczonego i zakurzonego pałacu.\nMinęły stulecia, a Elise wciąż czuje zew swojego boga, który nakazuje jej sprowadzać do krainy Czarnej Mgły nieświadomych zalotników lub innych zmanipulowanych pechowców.\nNikt, kto wybierze się z nią w rejs, już z niego nie powróci."
    },
    "Evelynn": {
        "name": "Evelynn",
        "region": "Runeterra",
        "image_url": "https://cmsassets.rgpub.io/sanity/images/dsfx7636/universe/2f8ee3f69973dd73de75eb3367d5d8efadf4a5d7-1920x1133.jpg?accountingTag=LoL",
        "champ_url": "https://universe.leagueoflegends.com/pl_PL/champion/evelynn/",
        "lore": "W mrocznych zakątkach Runeterry demoniczna Evelynn poszukuje następnej ofiary. Wabi ją, przyjmując ludzką, ponętną postać kobiety, a gdy ta ulegnie jej wdziękom, pokazuje swoje prawdziwe ja. Następnie poddaje ofiarę niewyobrażalnym mękom, zaspokajając się jej bólem. Dla demonicznej Evelynn tego typu przygody to jedynie niewinne romanse. Natomiast dla reszty Runeterry to makabryczne opowieści o pożądaniu, które wymknęło się spod kontroli, i przerażające przypomnienie o tym, do czego może doprowadzić nieokiełznana żądza.\nEvelynn nie zawsze była zdolną łowczynią. Pojawiła się wiele wieków temu jako coś prymitywnego, bezkształtnego i ledwo świadomego. Ta rodząca się wiązka cienia żyła przez całe stulecia, odrętwiała i niepobudzana przez żadne bodźce. Możliwe, że pozostałaby w takim stanie, gdyby świat nie pogrążył się w konflikcie. Wojny Runiczne, jak z czasem zaczęły być nazywane, sprowadziły na świat olbrzymie cierpienie, wcześniej zupełnie nieznane.\nGdy mieszkańcy Runeterry zaczęli odczuwać ból, udręczenie i stratę, cień się przebudził. Nicość, którą znał do tej pory, została zastąpiona obsesyjnymi wibracjami cierpiącego świata. Istota zadrżała z ekscytacji.\nW miarę jak Wojny Runiczne coraz bardziej eskalowały, cierpienie na świecie stało się tak wielkie, że cień prawie eksplodował. Karmił się całym cierpieniem Runeterry, które było dla niego czystą przyjemnością. To uczucie nasycało istotę i wraz z upływem czasu przekształciła się w coś innego. Stała się demonem, wygłodniałym widmowym pasożytem, który żywił się podstawowymi ludzkimi emocjami.\nGdy wojny dobiegły końca, a cierpienie na świecie osłabło, demon począł odczuwać desperację. Jedyna przyjemność, jaką znał, pochodziła z cierpienia innych istot. Bez ich bólu nie czuł nic, tak jak na początku istnienia.\nSkoro świat nie chciał zapewnić cierpienia, którego demon potrzebował do życia, to musiał sam o nie zadbać. Musiał zadawać ból innym istotom, aby ponownie poczuć to upojenie.\nZ początku łapanie ofiar stanowiło dla demona wyzwanie. Potrafił przemieszczać się potajemnie, kryjąc się w cieniach, ale żeby dotknąć człowieka, musiał się zmaterializować. Poczynił kilka prób stworzenia fizycznego ciała ze swojej cienistej powłoki, ale każdy wytwór był bardziej potworny i potencjalne ofiary uciekały w panice.\nDemon zdał sobie sprawę, że musi przyjąć kształt, który będzie bardziej atrakcyjny dla ludzi i nie tylko sprowadzi ich w jego szpony, ale także zapewni im ekstazę, dzięki której ich ból będzie jeszcze słodszy.\nKryjąc się w cieniu, zaczął obserwować tych, którymi pragnął się żywić. Stworzył ciało, które miało się im podobać, nauczył się mówić to, co chcieli usłyszeć oraz chodzić w sposób, który przyciągał ich uwagę.\nW ciągu kilku tygodni demon dopracował swoje kształty, wabiąc dziesiątki zauroczonych ofiar, by następnie torturować je aż do śmierci. Mimo że wielce rozkoszuje się bólem każdej swojej ofiary, zawsze chce więcej. Pragnienia każdego człowieka są zbyt małe, i zawsze gasną za szybko. Ich ból, zbyt ulotny, aby dać Evelynn coś więcej niźli tylko niewielki kąsek przyjemności, pozwala jej przetrwać jedynie do kolejnego karmienia.\nZ utęsknieniem czeka dnia, w którym uda się jej pogrążyć świat w absolutnym chaosie, aby mogła powrócić do egzystencji w czystej, niczym nieskrępowanej ekstazie."
    },
    "Ezreal": {
        "name": "Ezreal",
        "region": "Piltover",
        "image_url": "https://cmsassets.rgpub.io/sanity/images/dsfx7636/universe/6d2749153a330bca0d30d7cb2cef9e4d7bc6c475-1920x1094.jpg?accountingTag=LoL",
        "champ_url": "https://universe.leagueoflegends.com/pl_PL/champion/ezreal/",
        "lore": "Ezreal, urodzony i wychowany w bogatej dzielnicy Piltover, zawsze był ciekawskim dzieckiem. Jego rodzice byli uznanymi archeologami, przywykł więc do ich powtarzającej się, długiej nieobecności w domu rodzinnym, a często nawet fantazjował o tym, aby podróżować razem z nimi. Uwielbiał wysłuchiwać opowieści o niezwykłych przygodach i dzielił ich pragnienie zapełnienia wszystkich pustych miejsc na mapie.\nCzęsto zostawał pod opieką wuja Lymere, poważanego profesora. Wychowywanie tak lekkomyślnego i niepokornego dzieciaka było profesorowi nie na rękę, dlatego też zatrudnił on surowych nauczycieli, którzy mieli uczyć Ezreala zaawansowanej kartografii, mechaniki hextechowej i starożytnej historii Runeterry. Ale chłopak po prostu miał talent do wchłaniania informacji jak gąbka i uważał studia za stratę czasu. Z łatwością i bez większych przygotowań zdobył najwyższe oceny, co rozsierdziło jego wuja, a jemu samemu dało więcej czasu na tułanie się po terenie uniwersytetu. Ezreal czerpał ogromną przyjemność z unikania kampusowych stróżów i potrafił poruszać się po tunelach pod salami wykładowymi równie łatwo, co po dachach biblioteki. Ćwiczył nawet otwieranie zamków, wślizgując się do gabinetów nauczycieli i przemeblowując je dla własnej rozrywki.\nZa każdym razem, gdy rodzice Ezreala wracali do Piltover, to szczególnie jego tata opowiadał mu o wszystkim, co widzieli, i o planach na dalsze ekspedycje — lecz żadna nie była ambitniejsza i bardziej sekretna od poszukiwań zaginionego grobowca Ne’Zuka, shurimańskiego tyrana, który podobno potrafił w mgnieniu przenosić się z jednego miejsca do drugiego. Ojciec Ezreala żartował, że gdyby udało mu się pojąć tajemnicę czarodziejstwa Ne’Zuka, to niezależnie od celu swojej bieżącej podróży mógłby każdego wieczoru wpadać do Piltover na kolację ze swoim synem.\nW miarę jak chłopak dorastał, wizyty rodziców stawały się coraz rzadsze, aż w końcu pewnego dnia w ogóle nie wrócili do domu. Profesor Lymere ze łzami w oczach przyznał, że najprawdopodobniej zginęli gdzieś na pustyni.\nLecz Ezreal nie potrafił tego zaakceptować. Ich przygotowania były zbyt ostrożne. Musieli gdzieś być, gdzieś tam…\nPorzuciwszy studia, do których i tak czuł niechęć, dojrzewający odkrywca zechciał wziąć sprawy w swoje ręce. Wiedział, że jeżeli miał kiedykolwiek odnaleźć matkę i ojca, musiał zacząć od miejsca wiecznego spoczynku Ne’Zuka. Spędził tygodnie na potajemnym gromadzeniu zapasów: zabrał z uniwersytetu wykresy astralne, tłumaczenia runicznych pieczęci, podręczniki na temat obrzędów pogrzebowych w starożytnej Shurimie oraz parę ochronnych gogli. Zostawiwszy wujowi pożegnalny liścik, wślizgnął się na statek z zaopatrzeniem zmierzający w kierunku Nashramae.\nKierując się skrupulatnymi notatkami swojej matki, Ezreal przeprawił się przez Bezkres Sai w towarzystwie jadących na południe karawan kupieckich. Miesiącami zagłębiał się w przepastne ruiny położone pod ruchomymi piaskami, rozkoszując się wolnością płynącą z nieznanego i stając twarzą w twarz z niewypowiedzianymi potwornościami, które strzegły ukrytych komnat. Z każdym kolejnym krokiem Ezreal wyobrażał sobie, że jest na drodze do odnalezienia rodziców i rozwiązania tajemnicy ich zniknięcia.\nWreszcie udało mu się dokonać tego, czego nie dokonali oni. Pod stosunkowo nowym mauzoleum jakiegoś nienazwanego imperatora odkrył grobowiec Ne’Zuka.\nOgromny sarkofag był pusty — leżała w nim tylko lśniąca rękawica z brązu, na której środku tkwiła jasna, kryształowa matryca. Gdy tylko Ezreal położył na niej ręce, sam grobowiec jak gdyby zwrócił się przeciwko niemu — poprzez przebiegle zastawione pułapki i zaklęcia ochronne rzucone tysiące lat temu. Niewiele myśląc, włożył rękawicę i serią wybuchów utorował sobie drogę ucieczki, a ostatnie sto metrów wiodące z powrotem do ukrytego wejścia pokonał dzięki teleportacji. Chwilę później cała budowla zawaliła się wśród kłębów kurzu i pyłu.\nCiężko oddychając, Ezreal spojrzał na swoją rękawicę, gdy ta buczała w rytm bicia jego serca. Czuł, jak zbiera i wzmacnia jego esencję. Uświadomił sobie, że to przerażająca broń z minionej epoki. Broń godna boskiego wojownika z Shurimy i idealne narzędzie dla odkrywcy.\nNiedługo po powrocie do Piltover Ezreal zaczął wybierać się na przygodę za przygodą. Od zaginionych miast do mistycznych świątyń — jego nos do szukania skarbów zawiódł go do miejsc, o których większość profesorów uniwersyteckich mogła tylko czytać na mapach. Zaczęły też krążyć o nim pewne pogłoski. Oczywiście zdaniem Ezreala opowieści te rzadko oddawały prawdziwe spektrum i skalę jego wyczynów… ale dały mu trochę do myślenia. Jeżeliby tylko stał się najwspanialszym poszukiwaczem przygód na świecie, jego rodzice na pewno powróciliby i zechcieli spotkać się z nim we własnej osobie.\nOd niespokojnych granic Noxusu i Demacii po mętne czeluści Zaun i zamarzniętą puszczę Freljordu — Ezreal goni za sławą i chwałą, odkrywając dawno zaginione artefakty i rozwiązując zagadki historii. Choć niektórzy mogą nie zgadzać się z pewnymi szczegółami jego anegdot albo wątpić w jego metody, on nigdy nie odpowiada swoim krytykom.\nPrzecież to jasne, że po prostu mu zazdroszczą."
    },
    "Fiddlesticks": {
        "name": "Fiddlesticks",
        "region": "Runeterra",
        "image_url": "https://cmsassets.rgpub.io/sanity/images/dsfx7636/universe/5c2c7802b029fbf7cf8cd3eb1c65aabf10e17e42-1920x1129.jpg?accountingTag=LoL",
        "champ_url": "https://universe.leagueoflegends.com/pl_PL/champion/fiddlesticks/",
        "lore": "Dawno, dawno temu w wieży nad skrajem morza młody, głupi mag przyzwał na świat coś, czego nie był w stanie kontrolować. Stanęło przed nim coś starszego niż najdawniejsze historie. Coś mroczniejszego niż przepastna paszcza bezgwiezdnej nocy. Coś, o czym świat rozpaczliwie próbował zapomnieć. W jednej chwili mag, to stworzenie i sama wieża przepadli w oparach czasu.\nTak przynajmniej mówią opowieści.\nFrejlordzkie dzieci wzajemnie straszą się przy ognisku opowiastkami o potworze, który powstaje z zaniedbanych grobów w lodzie, a zamiast ciała ma rozedrgany zlepek hełmów, tarcz, futer i drewna. W Bilgewater pijani żeglarze wymieniają się opisami czegoś stojącego samotnie na malutkim, odległym atolu, z którego nikt nigdy nie wrócił. Dawna targońska legenda opowiada o tym, jak dziecko zmierzchu wykradło jedyną uciechę obdartej, szepczącej potworności, zaś doświadczeni noxiańscy żołnierze wolą mit o osamotnionym parobku, obwinianym za marne plony i rzuconym na pożarcie krukom, który później powrócił na świat jako demon.\nDemacia. Ixtal. Piltover. Ionia. Shurima. W każdym zakątku Runeterry owe mity żyją dalej — przekształcane, opowiadane na nowo, przekazywane z pokolenia na pokolenie przez zastępy bajarzy. Historie o istocie wyglądem przypominającej człowieka i grasującej w miejscach pełnych grozy.\nLecz to jedynie bajki mające napędzić stracha małym dzieciom. Nikt przecież nie boi się śmiesznego, starego potwora Fiddlesticksa...\nAż do teraz.\nCoś zbudziło się na demaciańskich peryferiach, przyciągnięte klimatem narastającego strachu i paranoi. Oddzielone od stolicy setkami kilometrów pól prowincje wyludniają się w zaledwie kilka dni. Podróżnicy znikają z dawno wydeptanych ścieżek. Patrole straży nie wracają ze skrajów królestwa. Przerażeni ocalali próbują zdrapać sobie twarze, choć znaleźli schronienie w przydrożnych karczmach. Ludzie opowiadają o skrzeczeniu kruków, które nie są krukami, o dźwiękach, które nie są dźwiękami, i o skrzywionej potworności pod postacią stracha na wróble, która chrypie głosami ukradzionymi zmarłym.\nWiększość wini za to zrewoltowanych magów. Takie oskarżenia nie są niczym wyjątkowym podczas panującego aktualnie buntu.\nJednakże prawda jest o wiele gorsza. Coś naprawdę powróciło, tak jak w wymyślonej opowieści o młodym magu w nadmorskiej wieży. Zło, które zniknęło ze świata przed wiekami — tak dawno temu, że ostrzeżenia raczkującej ludzkości przeszły w plotki, potem w mity, potem w legendy... aż pozostały same proste bajki. Istota tak niewyobrażalnie obca, że zaprzecza całej współczesnej wiedzy o magii. Tak niemożliwie prastara, że istnieje od zawsze. Tak niezmiernie przerażająca, że nawet zwierzęta denerwują się, gdy ktoś wypowiada jej imię.\nNa skutek tego odrodzenia inna opowieść, praktycznie zapomniana, na nowo zyskała popularność na prowincji. Legenda o wielkim, bezkształtnym złu, niemyślącym i nierozumiejącym zamieszkiwanego przezeń świata, lecz tworzącym swoją postać na podobieństwo wszystkich tych, którzy się go lękają. Postrach każdej żywej istoty ożywiony w pierwszym okropnym krzyku stworzenia. Demon z czasów, zanim znano demony.\nTak przynajmniej mówią opowieści.\nAle Fiddlesticks jest prawdziwy."
    },
    "Fiora": {
        "name": "Fiora",
        "region": "Demacia",
        "image_url": "https://cmsassets.rgpub.io/sanity/images/dsfx7636/universe/2243b24de875e9db0e20903e111a569ba00f91b7-1215x717.jpg?accountingTag=LoL",
        "champ_url": "https://universe.leagueoflegends.com/pl_PL/champion/fiora/",
        "lore": "Wszystko wskazywało na to, że Fiorze, najmłodszej córce szlachetnego rodu Laurentów, było przeznaczone życie politycznego pionka — jej zamążpójście miało umocnić pozycję rodziny w wielkiej demaciańskiej grze o wpływy. Nie podobało jej się to i od najmłodszych lat umyślnie niweczyła pokładane w niej nadzieje. Gdy jej matka zwróciła się do najznakomitszych demaciańskich rzemieślników, by stworzyli dla Fiory wspaniałe lalki, ona oddała je swoim służącym, wzięła rapier najstarszego brata i zmusiła go, by potajemnie dawał jej nauki. Jej ojciec zdobył zestaw krawieckich manekinów, żeby jej osobista krawcowa mogła szyć wspaniałe stroje, ale Fiora używała ich jedynie do ćwiczenia wypadów i ripost.\nMimo lat cichego buntu po osiemnastych urodzinach Fiory ostatecznie zaaranżowano jej małżeństwo z dalekim krewnym Obrońców Korony. Ślub zaplanowano na lato. Miał odbyć się w stolicy i nawet sam Król Jarvan III zamierzał się na nim pojawić.\nLecz kiedy zaproszeni goście zaczęli napływać, Fiora oznajmiła, że szybciej umrze, niż pozwoli komuś innemu kierować jej życiem. Ten wybuch złości wystawił jej narzeczonego na publiczne pośmiewisko, więc jego rodzina zażądała zadośćuczynienia w staroświecki sposób — chciała pojedynku na śmierć i życie.\nFiora zgodziła się od razu, lecz jej ojciec, Sebastien, błagał króla o interwencję. Jarvan wielokrotnie rozwiązywał szlacheckie spory, lecz w tym przypadku nie mógł nic zrobić. Fiora już wyraziła zgodę.\nZostało tylko jedno wyjście. Sebastien powołał się na swe prawo, by zająć miejsce Fiory.\nWysoki Marszałek Tianna Obrończyni Korony również wybrała wojownika, który miał walczyć zamiast jej krewnego. Był nim weteran z Nieustraszonej Gwardii. Porażka Sebastiena zdawała się nieunikniona. Imię rodu Laurentów zostałoby zbrukane, a Fiora wygnana w niesławie. Stanąwszy przed tak okrutnym wyborem, Sebastien powziął decyzję, która mogła sprowadzić potępienie na jego rodzinę na długie, długie lata...\nW noc przed pojedynkiem spróbował podrzucić swojemu przeciwnikowi środek tępiący zmysły i spowalniający reakcje. Został jednak przyłapany na gorącym uczynku i aresztowany.\nPrawo nie pozostawiało wątpliwości. Sebastien Laurent złamał jedną z podstaw kodeksu honorowego. Karą za taką zbrodnię był stryczek. Laurent miał zostać powieszony jak zwykły przestępca ku uciesze gawiedzi. W przeddzień jego śmierci Fiora odwiedziła go w celi, ale to, co zaszło między nimi, pozostaje sekretem znanym tylko jej.\nNastępnego dnia Fiora podeszła do królewskiego podwyższenia, wystawiona na wzrok tłumu. Uklęknęła przed królem i zaoferowała swoje ostrze — za jego zgodą chciała odebrać swojemu ojcu tytuł głowy rodu Laurentów, by sprawiedliwości stało się zadość. Pojedynek okazał się wspaniałą wymianą błyskawicznych ciosów, tańcem ostrzy tak wyrafinowanym, że na zawsze odcisnął się w pamięci wszystkich, którzy byli jego świadkami. Ojciec Fiory był wspaniałym szermierzem, ale nie mógł równać się ze swoją córką. Każde zderzenie ostrzy było niczym czułe słowa pożegnania, jednak ostatecznie zapłakana Fiora wbiła swój rapier w serce ojca.\nKról Jarvan uroczyście oświadczył, że Sebastien zapłacił za swoje zbrodnie. Fiora miała zostać jego następczynią. Spór między rodzinami został załagodzony.\nJednak podobne skandale nie odchodzą tak łatwo w niepamięć. Fiora zabrała się za swoje nowe obowiązki na dworze ze zwyczajową jasnością umysłu i bezpośredniością, ale plotki i pogłoski ciągnęły się za nią nieprzerwanie. Pozbawiła braci praw do rodzinnego imienia. Co takie aroganckie dziecko mogło wnieść do Wielkiego Miasta Demacii poza kolejnymi sporami i rozlewem krwi, jeśli nie weźmie nikogo za męża?\nZamiast domagać się sprawiedliwości i wymierzać ją czubkiem ostrza, Fiora zwróciła się do swojej rodziny — do kuzynów i odleglejszych krewnych, pośród których było wielu uznanych mistrzów miecza — i uciszyła krytyków, nobilitując wszystkich członków swojego rodu. Razem poświęcili się doskonaleniu rzemiosła fechtunku w królestwie. Pojedynkowanie się to starożytna sztuka, ale nie zawsze musi kończyć się śmiercią.\nA jeśli ktoś się z tym nie zgadza, Fiora nazbyt chętnie sprawdzi siłę jego przekonania w walce."
    },
    "Fizz": {
        "name": "Fizz",
        "region": "Runeterra",
        "image_url": "https://cmsassets.rgpub.io/sanity/images/dsfx7636/universe/8ed5d60b5f205046b4df4a6310e7338fe4c023f0-1215x717.jpg?accountingTag=LoL",
        "champ_url": "https://universe.leagueoflegends.com/pl_PL/champion/fizz/",
        "lore": "W poprzednich epokach oceany Runeterry były domem dla cywilizacji o wiele starszych niż te, które żyją na lądzie. W głębinach tego, co aktualnie nosi nazwę Morza Strażnika, leżało kiedyś wspaniałe miasto — właśnie tam zadomowił się Yordle Fizz. Żył pośród rzemieślników i wojowników dumnej i szlachetnej rasy. Choć nie był jednym z nich, traktowali go jak równego, a jego figlarny charakter i nieprawdopodobne opowieści o przygodach na otwartym morzu sprawiały, że był mile widziany na każdym spotkaniu.\nAle świat się zmieniał. Oceany stawały się coraz cieplejsze, przez co dzikie drapieżniki chętniej wypływały z najgłębszych rowów. Inne osady milczały, lecz władcy wielkiego miasta wciąż nie mogli dojść do porozumienia, jak poradzić sobie z zagrożeniem. Fizz przysiągł przeczesywać morza, szukając ocalałych albo kogokolwiek, kto wiedział, co się wydarzyło.\nWtem, pewnego mrocznego dnia, nadeszły gigalodony.\nTe ogromne smocze rekiny ogłuszały ofiary przeraźliwym wyciem. Niedługo potem aleje wspaniałego miasta zaszły czerwienią. W przeciągu godzin tysiące mieszkańców straciło życie — olbrzymie ciała ich zabójców miażdżyły wieże i świątynie w potwornym szale żerowania. Wyczuwszy krew w wodzie, Fizz czym prędzej wrócił, zdeterminowany, by dołączyć do walki i ocalić miasto.\nPrzybył za późno. Z miasta nie zostało nic, co dałoby się ocalić. Kiedy pył ze zgliszczy opadł, okazało się, że żadna żywa istota nie przetrwała, nie został nawet kamień na kamieniu, a krwiożercza ławica popłynęła dalej. Sam w chłodnej otchłani, Fizz został zalany falą czarnej rozpaczy. Gdy jego yordlowa magia zaczynała zanikać, pozwolił ponieść się prądom i dryfował w katatonicznym letargu, śniąc przez tysiąclecia...\nJedynie przypadek sprawił, że się obudził. Garść miedziaków opadła z góry i rozeszła się po morskim dnie w cieniu ogromnej, drewnianej ryby, która pływała na powierzchni. Nie był to gigalodon, ale Fizz był jednak przejęty — nie wiedział wiele o świecie nad jego głową, ale na pewno żadna ryba nie mogła tam przetrwać. Popłynął do góry i pierwszy raz wyjrzał na słone powietrze.\nByli tam ludzie, ludzie, którzy nie żyli w wodzie i pływali na drewnianych rybach wszelakich rozmiarów. Fizz uznał, że jest to jednocześnie przerażające i ekscytujące, ale interesujące podarunki wrzucone przez nich do wody nie pozostawiały wątpliwości, że chcieli się z nim zaprzyjaźnić. Z czasem, podążając za nimi w tę i we w tę po oceanach, trafił do miasta portowego Bilgewater.\nDla mieszkańców tego bandyckiego miejsca to dziwne i śliskie stworzenie stało się czymś jak z legendy — Szachrajem Sztormów, duchem samego oceanu. Mówi się, że może przyzywać ogromne stwory, by wypełniały jego rozkazy albo że swoim kamiennym trójzębem może przedziurawić kadłub statku i oddychać powietrzem lub wodą wedle kaprysu. Wiele nieposłusznych dzieci było ostrzeganych bezksiężycową nocą: „Idź szybko spać albo przyjdzie Szachraj i nakarmi tobą rybki...”.\nFizz jest z natury dobry, choć psotny nawet jak na Yordla, i rozkoszuje się wprowadzaniem mieszkańców Bilgewater w zakłopotanie. Najbardziej doświadczeni rybacy wiedzą, że jak ocean może się wznosić i opadać, tak i Szachraj Sztormów może ich zaprowadzić równie dobrze na pas ciszy lub na wody, gdzie ryby same wypełniłyby ich sieci. Mimo to Fizz nie jest miły dla chciwych ani egoistycznych, a więcej niż jedna butna pani kapitan, która miała nadzieję na szybki zarobek, przekonała się, że jej tajemniczy przewodnik nie zaprowadził jej załogi w bezpieczne miejsce, ale na mieliznę."
    },
    "Galio": {
        "name": "Galio",
        "region": "Demacia",
        "image_url": "https://cmsassets.rgpub.io/sanity/images/dsfx7636/universe/453347eabd10e239e18bdaf2431f3471d1011dbd-1215x717.jpg?accountingTag=LoL",
        "champ_url": "https://universe.leagueoflegends.com/pl_PL/champion/galio/",
        "lore": "Legenda Galio zaczęła się w następstwie Wojen Runicznych, gdy niezliczeni uciekinierzy umykali przed niszczycielską siłą magii. W zachodniej części Valoranu grupa takich uchodźców była ścigana przez mrocznych magów. Wyczerpani po wielu dniach bez odpoczynku, ukryli się w starożytnym, skamieniałym lesie, a ścigający ich magowie odkryli, że ich magia tam nie działa.\nWyglądało na to, że skamieniałe drzewa tłumiły magię i wszystkie rzucone czary zostawały natychmiast rozproszone. Znowu czując siłę, uchodźcy sięgnęli po miecze i przepędzili magów z tej krainy.\nNiektórzy uznali, że to schronienie przed magią było darem od bogów, inni mówili, że to nagroda za ciężki los, ale wszyscy zgodnie twierdzili, że powinien być to ich nowy dom.\nMijały lata, a osadnicy stworzyli wiele przedmiotów ochronnych z zaczarowanego drewna. W końcu odkryli, że po połączeniu go z popiołem oraz wapnem powstaje petrucyt — materiał niezwykle odporny na działanie magii. Stał się podstawą ich nowej cywilizacji, tworząc mury królestwa Demacii.\nPrzez wiele lat te petrucytowe bariery były wszystkim, czego Demacianie potrzebowali do ochrony przed magią w ich ojczyźnie. W rzadkich wypadkach, gdy musieli wziąć udział w konflikcie poza granicami, ich wojsko okazywało się niezwykle zażarte i budziło szacunek... jednakże gdy przeciwnicy korzystali z magii, armia Demacii nie miała jak na nią odpowiedzieć. Demacianie musieli znaleźć sposób na wykorzystanie chroniących przed magią właściwości murów w boju.\nRzeźbiarzowi Durandowi nakazano stworzenie jakiejś formy petrucytowej tarczy dla wojska i po dwóch latach artysta ujawnił swoje dzieło. Chociaż nie było to to, czego oczekiwali, wielki skrzydlaty posąg o imieniu Galio miał być kluczowy dla bezpieczeństwa kraju, a także służyć za symbol Demacii w całym Valoranie.\nZa pomocą systemu bloków, stalowych sań i niezliczonych wołów przeciągali olbrzymią statuę na pole walki. Wielu najeźdźców zwyczajnie zamierało na widok budzącej podziw sylwetki, która nad nimi górowała — „pożerający magię” tytan był inspiracją dla żołnierzy królestwa i koszmarem dla jego wrogów.\nJednakże nikt nie brał pod uwagę, do czego mogło doprowadzić wystawienie posągu na działanie tak nieprzewidywalnej energii...\nDemacia była związana wojną z wrogimi siłami w Górach Zielonego Korzenia. Zakon uzdolnionych magów wojny, znany jako Ezoteryczna Pięść, przez trzynaście dni bombardował Demacian pociskami czystej, mistycznej mocy. Ci, którzy przeżyli, byli kompletnie zdemoralizowani i skupili się wokół Galio. Gdy zdawało się, że nie ma już nadziei, powolny, ogłuszający wstrząs poruszył całą doliną, jakby dwie góry ścierały się ze sobą w walce. Kiedy urósł nad nimi olbrzymi cień, demaciańscy żołnierze zaczęli szykować się na śmierć.\nZ góry rozległ się niski głos. Ku zaskoczeniu Demacian głos dobiegał z wnętrza stojącego za nimi kolosa — Galio samodzielnie poruszał się i mówił. W jakiś sposób zgromadzenie energii magicznej ożywiło go. Rzucił się do przodu, osłaniając Demacian przed atakami i przyjmując każdy nowy pocisk na swoje olbrzymie, kamienne ciało.\nPotem Galio wspiął się po zboczu góry i wgniótł wszystkich członków Ezoterycznej Pięści w skalistą ziemię.\nDemacianie wiwatowali. Pragnęli podziękować petrucytowemu strażnikowi, który ich ocalił... ale równie szybko jak ożył, gigantyczny obrońca przestał się ruszać i powrócił na swój postument, zajmując wcześniejszą pozycję. Po powrocie do Wielkiego Miasta ta dziwaczna historia była przekazywana przez tych, którzy przeżyli bitwę w Górach Zielonego Korzenia, i zazwyczaj przyjmowano ją z cichym niedowierzaniem. Tamten dzień stał się legendą — być może zaledwie alegorią powstałą w starożytnych czasach, która miała pomóc ludziom w trudnych chwilach.\nZ pewnością nikt nie uwierzyłby, że kolos nadal widzi wszystko, co dzieje się dookoła niego. Nawet gdy był nieruchomy, Galio cały czas zachowywał świadomość, ponownie pragnąc doświadczyć uczucia towarzyszącego walce.\nPrzyglądał się, jak ludzie przechadzają się pod nim, składając mu coroczne daniny. Zastanawiało go, że jeden po drugim znikają wraz z upływem czasu. Zastanawiał się, gdzie się udawali, gdy znikali. Być może odsyłano ich do naprawy tak jak jego, gdy wrócił z wojny?\nMijały lata, a Galio zaczął rozumieć sytuację — w przeciwieństwie do niego mieszkańców Demacii nie można było pomalować od nowa lub z łatwością naprawić. Śmiertelnicy byli delikatnymi istotami i dopiero teraz zrozumiał, jak bardzo potrzebowali jego ochrony. Walka była jego pasją, ale ochrona ludzi stała się jego celem.\nMimo to, choć od tamtego momentu upłynęły stulecia, Galio był wzywany do walki tylko kilkukrotnie. Demacia zaczęła zajmować się problemami wewnętrznymi, a magia występuje w świecie rzadziej niż kiedyś, więc petrucytowy kolos pozostaje nieruchomy, obserwując świat niczym przez sen. Posąg marzy o tym, że trafi na magię wystarczająco potężną, aby nigdy więcej nie musieć zapadać w sen.\nDopiero wtedy będzie mógł prawdziwie wypełniać cel swojego istnienia, czyli na wieki wieków chronić Demacię i walczyć w jej obronie."
    },
    "Gangplank": {
        "name": "Gangplank",
        "region": "Bilgewater",
        "image_url": "https://cmsassets.rgpub.io/sanity/images/dsfx7636/universe/56398a8fa872cb9b195e5b78b611b3952bf1108a-1215x717.jpg?accountingTag=LoL",
        "champ_url": "https://universe.leagueoflegends.com/pl_PL/champion/gangplank/",
        "lore": "Równie nieprzewidywalny, co brutalny, zdetronizowany król łupieżców znany jako Gangplank wzbudza strach na całym świecie. Śmierć i ruina idą jego śladami wszędzie tam, gdzie się uda. Jego niesława i fatalna reputacja sprawiają, że sam widok czarnych żagli na horyzoncie wpędza w panikę nawet najtwardszych morskich wilków.\nPo tym jak wzbogacił się przez żerowanie na szlakach handlowych, Gangplank zyskał wielu potężnych wrogów. W Ionii naraził się zabójczemu Zakonowi Cienia przez złupienie Świątyni Wyszczerbionego Noża. Plotki głoszą, że sam Wielki Generał Noxusu pragnie rozerwać Gangplanka na strzępy, po tym jak pirat skradł Lewiatana, prywatny okręt wojenny Swaina i dumę noxiańskiej floty.\nMimo że Gangplank ściągnął na siebie gniew wielu osób, nikomu nie udało się doprowadzić go przed oblicze sprawiedliwości. A wysyłano za nim zabójców, łowców nagród, a nawet całe potężne floty. Czerpie chorą satysfakcję z faktu, że nagrody za jego głowę są coraz wyższe. Za każdym razem, gdy jego statki powracają do portu wypełnione łupami, przybija listy gończe do tablicy ogłoszeń w Bilgewater, aby wszyscy mogli je zobaczyć.\nNiedawno Gangplank poniósł porażkę w wyniku machinacji Miss Fortune, łowczyni nagród. Jego statek został spustoszony na oczach całego Bilgewater – załoga zginęła, a jego aura nietykalności została zniszczona. Teraz, gdy wszyscy zobaczyli, że jest osłabiony, gangi z Bilgewater rzuciły się do walki o władzę nad miastem.\nMimo otrzymania potwornych ran w wyniku wybuchu, Gangplank przeżył. Zyskawszy nowe blizny oraz metalowe ramię na zastępstwo amputowanej kończyny, pragnie odbudować swoją potęgę, odzyskać to, co mu się należy, i bezlitośnie ukarać tych, którzy zwrócili się przeciwko niemu."
    },
    "Garen": {
        "name": "Garen",
        "region": "Demacia",
        "image_url": "https://cmsassets.rgpub.io/sanity/images/dsfx7636/universe/1bdf6576f5940b47f7eecc73545d8c80050cbd80-1215x717.jpg?accountingTag=LoL",
        "champ_url": "https://universe.leagueoflegends.com/pl_PL/champion/garen/",
        "lore": ""
    },
    "Gnar": {
        "name": "Gnar",
        "region": "Freljord",
        "image_url": "https://cmsassets.rgpub.io/sanity/images/dsfx7636/universe/9905f7f1e16accc24dcb062abddd3ccf9ea09528-1215x717.jpg?accountingTag=LoL",
        "champ_url": "https://universe.leagueoflegends.com/pl_PL/champion/gnar/",
        "lore": "Zanim lód nadał Freljordowi imię, był on krainą wypełniona po brzegi rzeczami niestworzonymi — o ile spojrzeć na to oczami Gnara.\nGnar, młody Yordle z nieskończonymi pokładami energii, i inni mu podobni żyli swobodnie pośród zahartowanych plemion północy. Choć był tak mały, że ledwie zostawiał ślady w śniegu, jego temperament równał się werwie bestii dziesięciokrotnie większych od niego, a gdy tylko coś nie szło po jego myśli, wybuchał i puszczał wiązankę przekleństw. Z tego powodu czuł się bardziej związany z większymi i mądrzejszymi stworzeniami, które trzymały się z dala od śmiertelników. Według Gnara wyglądały one jak przerośnięte Yordle o białym futrze... i to mu wystarczało.\nGdy plemiona przemierzały tundrę, zbierając dzikie jagody i smakowite mchy, Gnar zbierał najbardziej niezbędne rzeczy, takie jak skały, kamyczki i ubłocone szczątki martwych ptaków. Jego największym skarbem była szczęka drüvaska. Kiedy wyrwał ją z uścisku zimnej ziemi, pisnął radośnie i rzucił nią najdalej jak mógł.\nWylądowała dwa susy dalej.\nPodekscytowany tym wczesnym sukcesem, Gnar zabierał swój „bumerang” wszędzie. Świat starał się jak mógł, by zaproponować mu nowe rarytasy — lśniący len, słodki nektar, okrągłe rzeczy — ale żaden z nich nie mógł dorównać czystej radości towarzyszącej mu wtedy, kiedy rzucał i łapał swoją ukochaną broń. Gnar zaczął uważać się za łowcę i śledził stada dzikich bestii, które nie zwracały na niego uwagi.\nLecz nawet on mógł wyczuć zmianę, jaka miała nadejść do krainy. Niebo wydawało się być ciemniejsze. Wiatry zdawały się być chłodniejsze. Plemiona śmiertelników, które kiedyś podróżowały razem, teraz najwidoczniej polowały na siebie…\nDuże, białe Yordle wiedziałyby, co zrobić. Gnar miał zamiar się do nich wybrać.\nWykorzystując wszystkie swoje zdolności łowieckie, trafił po ich śladach na pokryte śniegiem szczyty rozległego pasma górskiego, docierając zdecydowanie dalej niż kiedykolwiek wcześniej. Kiedy zbliżał się niezauważony, ujrzał tylu śmiertelników, że nie był w stanie ich zliczyć. Było to ekscytujące, ale nikt inny nie wydawał się być zbyt zadowolony z tego powodu.\nPotem zatrzęsła i rozstąpiła się ziemia. Po raz pierwszy w życiu Gnara wyglądało na to, że to wszyscy inni wpadali w histerię. Śmiertelnicy krzyczeli. Duże Yordle ryczały.\nLecz nadejście potwora uciszyło ich wszystkich.\nWydostał się z nowo otwartej otchłani i miał ogromne rogi, chłostające macki i jedno oko, gorejące dziwnym światłem, od którego Gnarowi zjeżyła się sierść na grzbiecie. Choć niektórzy śmiertelnicy uciekali na widok monstrum, Gnar zaczął czuć dziwny ból w klatce piersiowej — był niczym myśl o straceniu swojego bumeranga albo o tym, że już nigdy nie zostanie przytulony. Ten okropny stwór chciał skrzywdzić jego nowych przyjaciół.\nZdenerwowało go to. W tamtej chwili Gnar poczuł prawdziwy gniew.\nWidział już tylko potwora. Nagle znalazł się w powietrzu, skacząc ku niemu. W jednej łapie trzymał śnieżkę... albo przynajmniej tak mu się wydawało. Tak naprawdę był to kamień wyrwany ze zbocza góry, bowiem Gnar urósł i rozmiarem dorównywał dużym, białym Yordlom. Chciał wysłać tego potwora tam, skąd przyszedł, spuszczając mu łomot!\nLecz jego cios nigdy nie sięgnął celu. Gnar poczuł mróz zimniejszy od wszelkiej zimy, który zdawał się przemieniać powietrze w lód — ta magia żywiołów naprawdę go zamroziła, wdzierając się pod jego kudłatą sierść. Wszystko łącznie z potworem ucichło. Siła i wzburzenie Yordla stopniały. Głębokie zmęczenie zakradło się do jego kończyn i łagodnie zapadł w sen.\nGnar drzemał przez długi czas. Kiedy wreszcie się obudził, zdyszany strząsnął szron ze swoich ramion. Wszyscy inni zniknęli. Jako że nie było już potworów do zwalczenia ani przyjaciół do ochronienia, Gnar znów poczuł się bardzo mały i samotny.\nKraina też wyglądała inaczej. Śnieg leżał wszędzie, przykrywając wszystko, gdzie tylko okiem sięgnąć. Mimo to Gnar wydał z siebie okrzyk zadowolenia, kiedy zobaczył, że jego ukochany bumerang leży tuż obok i pospieszył coś sobie upolować.\nNawet teraz Gnar nie rozumie tego, co stało się tamtego pamiętnego dnia, ani tego, jak udało mu się uciec. Po prostu zachwyca się całym światem, który jest pełen dziwactw do zebrania i miejsc do odkrycia."
    },
    "Gragas": {
        "name": "Gragas",
        "region": "Freljord",
        "image_url": "https://cmsassets.rgpub.io/sanity/images/dsfx7636/universe/b26aba4beee0dbf6c0fddde83f405e2e9a8239fd-1215x717.jpg?accountingTag=LoL",
        "champ_url": "https://universe.leagueoflegends.com/pl_PL/champion/gragas/",
        "lore": "Dla Gragasa ważniejsze od walki jest tylko picie. Jego niezaspokojone pragnienie mocnego piwa sprawia, że szuka najpotężniejszych i niekonwencjonalnych składników. Ten nieprzewidywalny i impulsywny typ uwielbia zaglądać do beczki równie mocno, co rozwalać łby. Picie z Gragasem zawsze jest ryzykowne z powodu jego dziwacznych mieszanek i gwałtownego charakteru.\n\nUwielbia on dobrze wypić, ale jego ogromne rozmiary uniemożliwiają mu osiągnięcie błogosławionego stanu upojenia. Pewnej nocy, gdy wypił wszystko z beczek i wciąż odczuwał pragnienie, przyszedł mu do głowy pomysł - czemu sam nie stworzy czegoś, czym w końcu się upije? Wtedy poprzysiągł sobie stworzyć najlepsze piwo.\n\nMisja Gragasa w końcu sprowadziła go do Freljordu, gdzie poszukiwania najczystszej, arktycznej wody doprowadziły go na niezbadane lodowce. Pewnego dnia zgubił się w nieprzerwanej zamieci, gdzie trafił na ogromną przepaść. Tam znalazł idealny odłamek lodu, nie przypominający niczego innego. Ten nietopniejący kawałek nie tylko nadał piwu niesamowite właściwości, ale miał i ciekawy efekt uboczny - utrzymywał napitek w idealnej temperaturze.\n\nPod wpływem nowego tworu Gragas udał się w stronę cywilizacji, chcąc podzielić się swym sfermentowanym dziełem. Los chciał, że pierwsze zgromadzenie ludzkie, które przykuło przymglony wzrok Gragasa, miało zmienić historię Freljordu. Wpadł on mianowicie w sam środek źle idących negocjacji dwóch plemion, które sprzymierzyć się miały z Ashe. Chociaż ta z radością powitała przerwę w napiętych obradach, inni wojownicy oburzyli się i zwyzywali opoja. Zgodnie ze swą naturą Gragas odpowiedział dyplomatycznym strzałem z byka, co rozpoczęło bijatykę godną legend Freljordu.\n\nGdy wszyscy obudzili się po tej tytanicznej walce, Ashe zaproponowała przyjacielskiego drinka, zamiast nawalanki. Kiedy ich temperament przytłumił alkohol, dwa plemiona będące na skraju wojny połączyło uwielbienie dla napitku Gragasa. Chociaż uniknięto wojny, a jego ogłoszono bohaterem, wciąż nie udało mu się osiągnąć upragnionego stanu. Ponownie wyruszył w tundrę w poszukiwaniu składników na najlepsze piwo na Runeterze."
    },
    "Graves": {
        "name": "Graves",
        "region": "Bilgewater",
        "image_url": "https://cmsassets.rgpub.io/sanity/images/dsfx7636/universe/e98c383d56b9f60ae73cf0a24653dba19a6556a1-1215x717.jpg?accountingTag=LoL",
        "champ_url": "https://universe.leagueoflegends.com/pl_PL/champion/graves/",
        "lore": "Dorastając wśród portowych zaułków Bilgewater, Malcolm Graves szybko nauczył się walczyć i kraść, a umiejętności te miały z biegiem lat okazać się niezwykle przydatne. Często zatrudniał się przy transporcie kontrabandy, którą co noc przemytnicy szmuglowali statkami do zatoki, a dorabiał sobie jako ochroniarz przeróżnych oprychów, którzy załatwiali w porcie brudne interesy.\nTe zaułki były jednak domeną miejscowych płotek, a on szukał znacznie większych emocji. Jeszcze jako młodzik Graves ukradł garłacz i przekradł się na pokład statku wypływającego z Bilgewater ku Shurimie, gdzie następnie żył z kradzieży, oszustw oraz hazardu i szukał swojego miejsca na wybrzeżu.\nPewnego dnia w Błotnisku zasiadł do nielegalnej gry w karty o wysoką stawkę przy tym samym stole, co człowiek, który miał zmienić koleje jego życia i kariery — oszust znany jako Twisted Fate.\nObaj mężczyźni szybko dostrzegli łączący ich pociąg do przygód oraz niebezpieczeństw — i tak oto narodziła się pewna wyjątkowo dochodowa spółka. Czysta siła Gravesa i elokwencja Twisted Fate’a (która nierzadko pozwalała wykaraskać się z kłopotów, ale czasem ich w nie pakowała) stanowiły niezwykle skuteczne połączenie. Obopólne poczucie zbójeckiego honoru przerodziło się w prawdziwe zaufanie. Duet okradał bogatych, oszukiwał głupich, dobierał zdolnych kompanów do konkretnych skoków i sprzedawał rywali, gdy tylko się dało.\nMimo że Twisted Fate’owi zdarzało się przehulać wszystkie łupy i zostawali z niczym, Graves wiedział, że za rogiem zawsze czekała już na nich kolejna przygoda...\nNa południowym pograniczu Valoranu zdołali skłócić ze sobą dwa znamienite noxiańskie rody, by uratować porwanego następcę tronu. Ich pierwotnego zleceniodawcy nie powinno jednak dziwić, że zgarnąwszy nagrodę, sami postanowili pojmać nikczemnego młodzieńca, by wydać go w ręce tego, kto zapłaci najwięcej. Z kolei w Piltover dali się poznać jako jedyni złodzieje, którzy włamali się do rzekomo niedostępnego Mechanicznego Skarbca. Nie dość, że opróżnili go ze wszystkich kosztowności, to jeszcze zdołali nakłonić strażników, by ci załadowali łup na pokład porwanego wcześniej szkunera, którym uciekli potem przez Słoneczne Wrota.\nIch czyny prawie zawsze wychodziły na jaw dopiero wtedy, gdy oni i ich współpracownicy znajdowali się już bezpiecznie za horyzontem — zazwyczaj wraz z wizytówką Twisted Fate’a, czyli zostawioną na miejscu przestępstwa kartą.\nSzczęśliwa passa nie mogła jednak trwać wiecznie.\nPodczas skoku, który szybko przerodził się ze skomplikowanej w kompletnie spartoloną akcję, Graves trafił do niewoli, a Twisted Fate podwinął ogon pod siebie i porzucił towarzysza.\nGravesa wtrącono do niesławnego więzienia zwanego Ciemnicą, gdzie latami w odosobnieniu cierpiał tortury, podczas których zapałał nienawiścią do starego partnera. Zwykłego człowieka z pewnością by to złamało, lecz nie Malcolma Gravesa. W głowie miał tylko jedno — zemstę.\nGdy wreszcie wyrwał się na wolność, zarzucił na ramię nowo zdobytą strzelbę naczelnika więzienia i rozpoczął poszukiwania Twisted Fate’a.\nTrop zawiódł go z powrotem do Bilgewater, gdzie odkrył, że za głowę przebiegłego szulera oferowano sowite nagrody, które Graves zainkasowałby z olbrzymią radością. Jednak gdy wreszcie namierzył Twisted Fate’a, musiał zapomnieć o zaszłościach i połączyć z nim siły, by uniknąć niemal pewnej śmierci podczas szalejącego konfliktu między królem rozbójników Gangplankiem a innymi kapitanami.\nGraves po raz kolejny był zmuszony uciekać ze swojego rodzinnego miasta... ale tym razem u boku starego kompana. Obaj chętnie wznowiliby przerwaną przed laty współpracę, ale takiego urazu nie da się zapomnieć z dnia na dzień, więc Graves musi krok po kroku oswajać się z myślą, by znowu zaufać Twisted Fate’owi.\nPonownie czuje też zew Bilgewater. Może tym razem duet trafi w dziesiątkę i zdoła dokonać skoku doskonałego…"
    },
    "Gwen": {
        "name": "Gwen",
        "region": "Wyspy cienia",
        "image_url": "https://cmsassets.rgpub.io/sanity/images/dsfx7636/universe/d50fc331a7e80a6609df4220310ab08124d62131-1920x1133.jpg?accountingTag=LoL",
        "champ_url": "https://universe.leagueoflegends.com/pl_PL/champion/gwen/",
        "lore": "W zaginionym od wieków królestwie Camavor istniała niegdyś pewna wioska, której mieszkańcom daleko było do spraw korony. To właśnie tutaj, w tym sielskim przysiółku, pewna skromna krawczyni uszyła swoją ukochaną lalkę, Gwen.\nGwen wszelkie wspomnienia przeszłości rozpamiętuje z prawdziwą miłością. Krawczyni i jej towarzyszka spędzały dni na twórczej pracy. Kukła w swoich nieruchomych ramionach trzymała nożyce, przyglądając się twórczyni, która w tym czasie szyła za pomocą igły i nici. Nocą obie zaszywały się pod kuchennym stołem, gdzie krawczyni wyzywała Gwen na prowizoryczne pojedynki. Oświetloną świecami kuchnię wypełniały wtedy odgłosy brzdękania i szczękania sztućców uderzających o nożyce.\nZ czasem zabawy ustały, a światło zblakło w ciemności. Gwen nie rozumiała, dlaczego tak się stało, a gdy tylko próbowała sobie przypomnieć szczegóły zdarzeń, ogarniał ją ogromny ból, nieodłącznie związany z mężczyzną, którego twarz i imię wciąż jej umykały. W końcu wszystkie wspomnienia lalki rozmyły się w morskiej toni, gdy spędzała kolejne stulecia w bezruchu, ciszy i zapomnieniu.\nWtem, pewnej nocy, otworzyła oczy. Niegdyś kukła po raz pierwszy przebudziła się na skąpanej w cieniach plaży, z dala od domu. Nieznana jej magia przemieniła ją w prawdziwie żyjące dziewczę, które mogło poruszać rękami i nogami — zupełnie samodzielnie!\nGwen z radością przyjęła dar życia. W radosnych podskokach przemierzała plażę, zachwycona tym, jak daleko sięga jej wzrok; jak wspaniały w dotyku był każdy, nawet najmniejszy kamyk; jak niesamowitym uczuciem okazał się pchający ją naprzód wiatr. Uwagę dziewczęcia przykuły rozrzucone wzdłuż wybrzeża, porzucone przez całe tysiąclecie szczątki i gruzy. Tuż obok zniszczonych skrzyń leżały dziwnie znajome narzędzia.\nNożyce. Igły. Nić.\nGwen natychmiast je rozpoznała. To były przyrządy twórczyni. Gdy tylko ożywiona lalka musnęła palcami przedmioty, z jej dłoni momentalnie zaczęła sączyć się emanująca światłem mgła. Dzięki niej poczuła się bezpiecznie i ciepło, jak gdyby przebywała w objęciach kojących ramion uświęconej przeszłości.\nLecz nie tylko Gwen lgnęła do tej magii.\nPojawił się inny rodzaj mgły, który wcześniej skrywał się na wyspach. Nadciągająca, głęboka czerń wiła się i skręcała, tworząc przerażające upiory. Przyciągało je coś bijącego z wnętrza nowego oblicza kukły — coś, na punkcie czego żywiły bezgraniczną obsesję.\nGdy upiory coraz bardziej otaczały Gwen, ta pozostała niewzruszona. Bez cienia wątpliwości cisnęła w monstra nożycami. Ku swej radości w powietrzu dostrzegła kolejne kłęby własnej mgły, która w dodatku wzmocniła jej krawieckie narzędzia. Zwykła stal przemieniła się w twór widmowej magii, zyskując tym samym na rozmiarze i sile.\nMimo to upiory nie ustępowały. Za sprawą ciągle rozprzestrzeniającej się Czarnej Mgły liczebność zjaw wciąż rosła. Wtedy Gwen poczuła okropny, dziwnie znajomy ból. Gdy upiory ją otoczyły, powróciły do niej tłumione wspomnienia. Przed oczami dostrzegła swoją twórczynię, chorą i ranną, leżącą w boleściach. Przy niej znajdował się mężczyzna, którego twarz w końcu powróciła do pamięci Gwen.\nViego.\nWypowiedziane w myślach imię mężczyzny rzuciło dziewczynę na kolana. Pamięcią tęsknie wróciła do minionych chwil spędzonych z krawczynią, której była dziełem — do szczęśliwszych, prostszych czasów — po czym po raz kolejny zwróciła wzrok w stronę nożyc…\n8<-8<-8<-8<-\nW tym momencie zdała sobie sprawę z czegoś niezwykłego. Jej twórczyni, ofiara spaczonej próżności tamtego mężczyzny, nie zginęła całkowicie. Narzędzia krawczyni — te same przyrządy, którymi zszyła kukłę w jedną całość — były teraz w jej rękach. Gwen uznała, że to nie jest zwykłe zrządzenie losu. W głębi wiedziała, że twórczyni nadal z nią jest — że nadal walczy.\nTo był prezent, którego Gwen nie mogła zaprzepaścić.\nChwyciwszy igły i nić, uprzędła chmury Uświęconej Mgły, aby odeprzeć napierające upiory. Jej nożyce cięły mocno i szybko, niczym w błogie wieczory, gdy twórczyni za pomocą swojej wyobraźni toczyła wielkie bitwy pod ich kuchennym stołem. W zaledwie kilka chwil po monstrach zniknął wszelki ślad.\nChoć Gwen odniosła zwycięstwo, zdała sobie sprawę, że był to jedynie początek. Wyczuwała więź łączącą upiory i Viego. Gdzieś głęboko w swoim wnętrzu wiedziała, że są oni odpowiedzialni za szerzenie nieopisanego cierpienia. Nie mając czasu do stracenia, postanowiła ruszyć tropem Czarnej Mgły i zatrzymać ją za wszelką cenę. Spodziewała się, że realizacja tego planu będzie ciężka i wyczerpująca, jednak z nieopisaną radością przyjmowała każdą mijającą sekundę życia — kto mógł przecież wiedzieć, jak długo może trwać to błogosławieństwo?\nOtrzymawszy wyjątkową szansę na zaznanie życia, Gwen pragnie wbrew wszelkim przeciwnościom losu szerzyć nieposkromiony optymizm. Krawczyni ta podróżuje przez Runeterrę, aby przywracać radość wszystkim zranionym i cierpiącym. Podczas wędrówki docenia każdą chwilę i krok po kroku przemierza świat, wypełniona poczuciem sensu, który czerpie ze swojego celu."
    },
    "Hecarim": {
        "name": "Hecarim",
        "region": "Wyspy cienia",
        "image_url": "https://cmsassets.rgpub.io/sanity/images/dsfx7636/universe/ae7f0f18a2032a08eeb1983cde9422ad25d8e981-1215x717.jpg?accountingTag=LoL",
        "champ_url": "https://universe.leagueoflegends.com/pl_PL/champion/hecarim/",
        "lore": "Urodzony w imperium, które dawno temu obróciło się w pył i zostało zapomniane, Hecarim był porucznikiem Żelaznego Zakonu — bractwa związanego przysięgą, na mocy której miało strzec królewskich ziem.\nGdy wygrywał walkę za walką z grzbietu swojego potężnego wierzchowca, dowódca Żelaznego Zakonu ujrzał w nim potencjalnego następcę... ale również narastający mrok. Niepohamowana żądza chwały plamiła honor Hecarima i z czasem rycerz komandor uświadomił sobie, że ten młody porucznik nigdy nie może stanąć na czele ich bractwa.\nKiedy Hecarim to usłyszał, był wściekły. Mimo to zdławił gniew i dalej pełnił swoje obowiązki.\nKiedy wyruszyli na kolejną wojnę, dowódca został otoczony przez wrogów i odcięty od reszty rycerzy. Hecarim dostrzegł swoją szansę, odwrócił się i zostawił go na śmierć. U schyłku bitwy członkowie Żelaznego Zakonu, nieświadomi czynu Hecarima, uklękli na mokrej od krwi ziemi i ślubowali mu wierność.\nHecarim pojechał do stolicy, żeby złożyć oficjalne przysięgi, i spotkał Kalistę, najbardziej zaufaną generał króla. Dostrzegła ona jego kunszt i zdolności przywódcze, a gdy królowa została ugodzona zatrutym ostrzem przez zabójcę, mogła ruszyć w poszukiwaniu odtrutki, wiedząc, że Żelazny Zakon zostanie u boku króla.\nDręczony paranoją król widział zagrożenie w każdym cieniu i szalenie gniewał się na ludzi, o których myślał, że próbują go oddzielić od jego umierającej żony, wysłał więc Hecarima, by uspokoił niepokoje narastające w królestwie. Żelazny Zakon zdobył przerażającą renomę jako bezwzględni egzekutorzy woli króla. Płonęły miasta i wioski. Setki mieszkańców trafiły pod miecz.\nGdy królowa ostatecznie dokonała żywota, Hecarim postanowił podsycić żal króla i przekuć go w nienawiść, by zdobyć pozwolenie na poprowadzenie Żelaznego Zakonu na obce ziemie. Chciał pomścić śmierć królowej, jednocześnie zdobywając jeszcze więcej mrocznej sławy.\nLecz zanim on i inni rycerze mogli wyruszyć, powróciła Kalista. Znalazła to, czego szukała, na odległych Błogosławionych Wyspach — jednakże było już za późno. Król nie chciał w to uwierzyć i wtrącił Kalistę do lochu jako zdrajczynię. Zaintrygowany wieściami, które dotarły do jego uszu, Hecarim odwiedził ją w celi i rozmawiali o bladej mgle, która chroni wyspy przed wszystkimi najeźdźcami... ale również o ogromnych bogactwach ludzi tam zamieszkałych, w tym o legendarnej wodzie życia.\nWiedząc, że tylko Kalista potrafi tam trafić, Hecarim w końcu przekonał ją do przeprowadzenia królewskiej floty przez zasłonę, która skrywała Błogosławione Wyspy przed wzrokiem śmiertelników.\nDobiwszy do miasta zwanego Helia, urządzili uroczystą procesję z ciałem królowej. Żelazny Zakon przewodził pochodowi, lecz wreszcie natrafił na władze miasta, które tym razem odmówiły pomocy. Rozwścieczony król rozkazał Kaliście ich zabić, ale ona się na to nie zgodziła, Hecarim zaś uśmiechnął się, gdy podjął decyzję, która miała potępić go na wieczność. Przebił włócznią plecy Kalisty i polecił swoim rycerzom splądrować miasto oraz okraść skarbce z magicznych kosztowności.\nPośród panującego chaosu pomniejszy opiekun zgodził się przyznać królowi dostęp do wody życia — lecz nawet to nie mogło odciągnąć Hecarima od radowania się rozlewem krwi. Zrujnowanie Błogosławionych Wysp prawie zupełnie go zaskoczyło.\nFala uderzeniowa magicznej siły rozdarła Helię, obracając w pył wszystkie, co do jednego, budynki i pozostawiając ich fragmenty zawieszonymi w żarzącym się nieświetle. Za nią nadeszła Czarna Mgła, skłębiony huragan, który wciągał każde żywe stworzenie w swoje rozszalałe, wyjące objęcia. Hecarim próbował zwołać Żelazny Zakon w jedno miejsce w nadziei, że uda im się wrócić na statki, ale mgła pochłaniała ich jednego za drugim, gdy uciekali.\nPozostawiony sam, krnąbrny aż do końca, rycerz komandor został pochłonięty przez cienie. On i jego potężny wierzchowiec zostali złączeni w monstrualne, upiorne widmo, które odzwierciedlało mrok w sercu Hecarima — butne stworzenie zrodzone z gniewu i zła, zjednoczone z Czarną Mgłą i zarazem całkowicie przez nią zniewolone.\nHecarim, na wieczność związany z Wyspami Cienia, spędził wiele stuleci w złowieszczej karykaturze swojego dawnego życia, przeklęty, by patrolować koszmarną krainę, którą niegdyś miał zamiar podbić. Za każdym razem, gdy Czarna Mgła rozprzestrzenia się poza wybrzeże Wysp, on i wywodząca się nie z tego świata armia Żelaznego Zakonu wyruszają, by mordować żywych ku pamięci dawno minionej chwały."
    },
    "Heimerdinger": {
        "name": "Heimerdinger",
        "region": "Piltover",
        "image_url": "https://cmsassets.rgpub.io/sanity/images/dsfx7636/universe/a97cdd0274bc58ccb6e4260a9b782f9c635e5b1c-1215x717.jpg?accountingTag=LoL",
        "champ_url": "https://universe.leagueoflegends.com/pl_PL/champion/heimerdinger/",
        "lore": "Równie genialny, co ekscentryczny yordlowy naukowiec, Profesor Cecil B. Heimerdinger znany jest jako jeden z najbystrzejszych umysłów i uznanych naukowców, jakich widział Piltover. Pogrążony w pracy tak bardzo, że stała się jego obsesją, jest zafascynowany tajemnicami, które wprowadzają w zakłopotanie jego towarzyszy i dąży do znalezienia odpowiedzi na najbardziej nieprzeniknione pytania wszechświata. Chociaż jego teorie mogą wydawać się dziwne i pozbawione sensu, Heimerdinger wierzy, że wiedzą należy się dzielić i naucza każdego, kto tego pożąda."
    },
    "Hwei": {
        "name": "Hwei",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/097c165ef2a832f04f6f7302203f4b7b40a82cb0-1920x1080.jpg?accountingTag=LoL",
        "champ_url": "https://universe.leagueoflegends.com/pl_PL/champion/hwei/",
        "lore": "W północnozachodniej Ionii wznosiła się niegdyś płynąca pięknem i spokojem wyspa Koyehn. Wśród jej złotych piasków i sezonowych targowisk, na tle osobliwego, fabrycznego miasteczka wznosiła się Świątynia Koyehn — pradawne i cenione konserwatorium sztuki.\nLukai Hwei narodził się jako spadkobierca owej świątyni.\nŻyczliwy i rozwinięty ponad swój wiek Hwei spędził swoje dzieciństwo, nanosząc na płótno dzikie twory swojej wyobraźni, które przedstawiały świat dookoła niego w przesadzonych, surrealistycznych pociągnięciach pędzla. Hwei zdawał sobie sprawę, że wizje te różnią się od rzeczywistości, lecz za ich sprawą był on w stanie postrzegać samo życie jako sztukę. Młodzieniec tak intensywnie powiązany był z odcieniami świata, że nawet barwa jego oczu zmieniała się, by odzwierciedlić jego myśli i nastrój.\nHwei wyrażał swoją bujną, bogatą wyobraźnię poprzez magię malowania – medium, które wpływało na emocje jego odbiorców. Magia ta z natury wymagała zatem ścisłej kontroli i dyscypliny, aby nie przytłoczyć mentalnej percepcji ani cielesnych odczuć. Ci spośród obecnie praktykujących tę sztukę, którzy nie byli w stanie czy też nie przejawiali chęci jej całkowitego okiełznania, stanowili zagrożenie dla siebie oraz dla społeczności. Nie było dla nich miejsca w Koyehn.\nPomimo wszelkich przykazań młody Hwei ulegał swojej wyobraźni. Podczas prezentacji prowadzonej dla mistrzów świątyni odtworzył on morze Koyehn. Farba płynęła po płótnie, lecz prąd tego pływu poniósł też jego kontrolę. Fale emocji, nieokiełznane i niepojęte niczym ocean, uderzały i obmywały go niczym skalisty klif. Hwei poddał się ich pięknu. Przed oczami zrobiło mu się ciemno, a jego ostatnim wspomnieniem z tej chwili był wyraz wszechogarniającego zachwytu wyryty na twarzach jego tonących mistrzów.\nHwei przebudził się po kilku dniach. Otoczony był przez swoich mistrzów — żywych, choć rozwścieczonych. Nie wygnali co prawda samego dziedzica świątyni, ale dobitnie podkreślali jego obowiązki. Młodzieniec był wstrząśnięty, lecz jednocześnie zafascynowany pokładami swojej własnej mocy. Pragnął odkryć ich więcej.\nZa dnia podtrzymywał on zatem konwencje Koyehn. Nocą, gdy zostawał sam, wiedziony chęcią odkrywania swoich własnych zdolności, poszukiwał jednak kolejnych granic. Z czasem dzięki treningowi mógł skupić siłę wyobraźni, co pozwoliło mu na manifestację palety płynącej magiczną farbą.\nW swoich dorosłych latach Hwei opanował swoją sztukę do perfekcji. Z oddaniem i pokorą poczynił wszelkie przygotowania, aby otoczony szacunkiem i sympatią przejąć przyrodzone mu prawo do świątyni. Część jego umysłu na zawsze pozostała jednak okryta całunem ciemności.\nCałun ten pozostawał niewzruszony aż do czasu, gdy z wizytą do świątyni przybył inny artysta: Khada Jhin.\nPodczas skąpanych w złotych promieniach słońca letnich dni Hwei towarzyszył Jhinowi, oprowadzając go po Koyehn. Często wymieniali się swoimi kreatywnymi spostrzeżeniami, przy czym Hwei — w pełni szanując ich wzajemne różnice – dostrzegł wirtuozerię Jhina i wielce cenił wspólnie spędzony przez nich czas.\nW noc przed swoim wyjazdem Jhin rzucił jednak wyzwanie Hweiowi. Jhin wyczuwał, że dzieła, które Hwei pokazywał innym, były zaledwie wymuszoną farsą… a on chciał zaznać prawdziwego pokazu. Hwei próbował temu zaprzeczać, lecz jego oczy go zdradziły. Jego wyobraźnia, stłumiona przez całe lata spędzone na tworzeniu nic nieznaczącej sztuki, błagała o prawdziwe katharsis.\nHwei zaczął więc malować. Dziesiątki lat praktyki prowadziły jego pędzel. Noc ożyła, nabierając kolorów dzięki znakomitej nieskończoności jego umysłu. Zalewały go emocje, harmonijne i zrodzone z instynktu, a Hwei przyjmował je z szeroko otwartymi ramionami. Współdzielenie tych zakazanych wizji z kimś innym wypełniało go nieopisaną radością i ekscytacją, rzucając światło na moce jego sztuki: powiązanie, inspirację i nieskrępowaną kreację.\nJhin doświadczył tego wszystkiego. Po zakończonym pokazie, z blaskiem w oku i nieprzeniknioną zagadkowością w głosie, pożegnał się, mówiąc, że następnego dnia wyruszy w drogę, aby „podziwiać, jak zakwitną lotosy”.\nO świcie Hwei wraz z pozostałymi artystami przebudzili się, aby zaznać serii tragedii.\nPierwsza z nich: cztery historyczne malowidła — kompletnie zniszczone.\nDruga: aranżacja złożona z czterech ciał — mistrzów, których Hwei nieomal zabił za młodu.\nTrzecia: ognisty wybuch czterech najniższych pięter świątyni.\nPośród płomieni Hwei oczyma wyobraźni dostrzegał powietrze wypełnione kolorem elektryczności. Wszystko, co żyło w jego wnętrzu, stopniowo wydostawało się na zewnątrz.\nByło to przerażające. Było to piękne. Było to… sztuką. Zdając sobie sprawę z tego mrocznego potencjału — potencjału do destrukcji, zniszczenia i udręki — Hwei poczuł tę samą grozę i fascynację, jakich zaznał już niegdyś w młodości.\nŚwiątynia szybko zawaliła się, pozostawiając po sobie wyłącznie ruiny. Hwei dźwignął się z nich jako jedyny przetrwały.\nWycieńczony i dręczony winą pogrążył się w żałobie. Jego własna wyobraźnia zalewała go jednak ciągłymi obrazami przedstawiającymi chwilę katastrofy po raz kolejny i kolejny.\nZa dnia Hwei wraz z mieszkańcami miasteczka wyprawiali pogrzeby. Nocą odwiedzał pogrążone w szarości popiołów zgliszcza i malował. Jego paleta przyjęła kształt herbu Koyehn — tego samego, który on sam nosił na sercu.\nJednej z tych właśnie nocy Hwei odkrył wśród gruzów pozostałości pułapki… Pułapki, która kształtem przypominała kwiat lotosu w rozkwicie.\nW chwili, gdy Hwei zdał sobie sprawę z tego, kto stoi za tym spustoszeniem, pochłonęła go kaskada emocji. Strach. Żal. Zdrada… Zachwyt.\nZrodziło się w nim palące pytanie: dlaczego?\nAle czy chciał znać odpowiedź? Czy bezpieczniej byłoby opanować tę potrzebę? Mógł pozostać tutaj, ze swoimi ludźmi — jako prawowity spadkobierca — i pomóc im się odbudować… albo…\nDzierżąc niewiele więcej niż swój pędzel i paletę, Hwei opuścił wyspę, a wraz z nią — swoich ludzi.\nOd tamtego czasu Hwei nauczył się, że odpowiedzi, których szuka, ujawniają się wtedy, gdy przedstawia on innym pełnię swojej sztuki. Poszukuje niegodziwców z najmroczniejszych zakątków Ionii, aby zalewać ich obrazami cierpienia i w ten sposób zrozumieć odmęty własnego bólu. Jednocześnie stara się również dotrzeć do zamieszkujących Ionię ofiar — świadków — dając ujście wspólnemu spokojowi oraz refleksjom.\nHwei, bezlitosny artysta wznoszący się z popiołów oraz dobroduszny mężczyzna pochodzący z niegdyś pokojowej wyspy, toczy bezkresną walkę z wykluczającymi się odcieniami Ionii oraz swoją własną wyobraźnią. Im głębiej pochłania go spirala cieni, tym jego pełen możliwości umysł jaśniej oświeca mu drogę.\nNiemniej jednak może jedynie czekać, aby przekonać się, który z odcieni jego samego zatriumfuje."
    },
    "Illaoi": {
        "name": "Illaoi",
        "region": "Bilgewater",
        "image_url": "https://cmsassets.rgpub.io/sanity/images/dsfx7636/universe/9f60e89d1d62bd7458132f72d021be21abd54890-1215x717.jpg?accountingTag=LoL",
        "champ_url": "https://universe.leagueoflegends.com/pl_PL/champion/illaoi/",
        "lore": ""
    },
    "Irelia": {
        "name": "Irelia",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/3530078042f4933c89949ad02fbd1dd281812d95-1920x1071.jpg?accountingTag=LoL",
        "champ_url": "https://universe.leagueoflegends.com/pl_PL/champion/irelia/",
        "lore": "Od najmłodszych lat Xan Irelia była całkowicie zafascynowana wdziękiem oraz pięknem ludzkiego ruchu. Pod nadzorem swojej babci uczyła się tradycyjnych tańców swojej prowincji i choć nie znała ich rzekomo mistycznego związku z Duchem Ionii, to naprawdę kochała tańczyć. Chcąc opanować tę sztukę do mistrzostwa, Irelia opuściła dom rodzinny, by uczyć się od najbardziej poważanych tancerzy w Placidium Navori.\nNaród Irelii był pokojowy i chciał żyć w harmonii z sąsiadami, lecz plotki o obcych najeźdźcach wypatrzonych u wybrzeża zaniepokoiły wielu mieszkańców Placidium. Irelia powróciła do swojej wioski, która znalazła się już pod okupacją. Noszący stalowe Hełmy żołnierze z dalekiego Noxusu popychali na ulicach nieuzbrojonych cywili trzonkami swoich włóczni. Noxiański admirał Duqal zagarnął dom rodziny Xan i zrobił z niego kwatery dla oficerów piechoty.\nBracia Irelii i jej ojciec, Lito, musieli stawiać opór, gdyż cała jej rodzina spoczywała teraz w nieoznakowanych grobach w ogrodzie.\nPrzepełniona żałobą młoda dziewczyna zauważyła, jak ludzie Duqala wynosili kosztowności z domu. Pośród łupów był również duży metalowy herb, przedstawiający emblemat rodziny Xan. Irelia pobiegła w jego kierunku i wyrwała go z rąk Noxian. Admirał pchnął ją na ziemię i kazał wojownikom roztrzaskać herb ciężkim żelaznym młotem, po czym zakomenderował, by wykopali świeży grób na porywczą dziewczynę.\nGdy ją otoczyli, Irelia odwróciła od nich wzrok i spojrzała na fragmenty herbu Xan porozrzucane na ziemi. W głębi duszy poczuła dziwny rytm. Skrawki metalu zaczęły drżeć, obracać i ruszać się jakby żyły własnym życiem. Irelia jeszcze raz poczuła cudowną radość starożytnych tańców...\nJeden ruch jej ręki wystarczył, by odłamki wzbiły się w powietrze i poszybowały w kierunku Noxian, przebijając ich na wylot. Gdy Duqal i jego oficerowie trwali w osłupieniu, Irelia zabrała odłamki swojego herbu i uciekła z wioski.\nW okolicznych, spokojnych lasach Irelia opłakiwała swoją rodzinę, a jej myśli znów zwróciły się ku naukom jej babci. Uświadomiła sobie, że techniki, które opanowała, nie były tylko zwykłym tańcem — były potężnym wyrazem czegoś o wiele większego.\nNoxiańska okupacja poddała próbie delikatny pokój Pierwotnej Krainy. Podobno nawet sama religijna przywódczyni Karma została zmuszona do użycia śmiercionośnej magii przeciwko najeźdźcom, choć jej wyznawcy wycofali się teraz do Wiekuistego Ołtarza i nie pochwaliliby już jakiejkolwiek przemocy. Wszerz i wzdłuż Navori sprzeczne głosy poczęły wybijać jeden rytm. Zaczął powstawać ruch oporu, który nie spocząłby, dopóki Ionia nie odzyskałaby wolności. Irelia wstąpiła w jego szeregi i w leśnych obozowiskach wykonywała dla buntowników swoje ukochane tańce, chcąc zachować resztki ich zanikającej kultury.\nMiała jedynie czternaście lat, gdy znowu znalazła się w Placidium. Jej grupa buntowników dołączyła do straży, która przysięgła bronić klasztorów i dzikich, świętych ogrodów.\nLecz Noxus dokładnie wiedział, jak ogromne znaczenie ma to miejsce. Wybitnie sprytny generał Jericho Swain zdobył Placidium i wziął jego obrońców w niewolę — miał nadzieję, że zwabi nadchodzące posiłki w pułapkę.\nWłaśnie wtedy Irelia postanowiła stawić czoła przeznaczeniu. Wyzwolona z kajdan, uwolniła całkowity potencjał swojego starożytnego tańca z ostrzami i zaatakowała z pełnym wdzięku zapałem. Tuzin weteranów Swaina padł na ziemię, co zasiało chaos w szeregach wroga, a inni jeńcy dołączali do Irelii. Przyszedł w końcu czas, by stanęła przeciwko samemu generałowi. Widok tej buntowniczej dziewczyny trzymającej jego odciętą rękę nad głową miał stać się punktem zwrotnym wojny.\nDzięki temu zwycięstwu, tej Wielkiej Obronie Navori, wszyscy w Ionii znali imię Xan Irelii i zwracali ku niej wzrok, szukając przywódczyni. Przez prawie trzy lata męczących bitew niechętnie przewodziła rosnącemu ruchowi oporu aż do czasu triumfu w Zatoce Dalu. Właśnie tam wreszcie udało jej się zapędzić Admirała Duqala w kozi róg i go pokonać. Dokonała zemsty, której pragnęła od dawna.\nChoć wojna już dawno dobiegła końca, Ionia została nieodwracalnie przez nią zmieniona. Pierwotna Kraina jest teraz podzielona, a przeciwne sobie frakcje walczą ze sobą prawie tak zaciekle, jak toczyły boje z Noxianami. Wielu wciąż zwraca wzrok ku Irelii, szukając odpowiedzi. Wielu przyjęłoby taką pozycję z radością, lecz ona nie czuje się z tym zbyt komfortowo.\nW głębi serca wciąż pragnie tylko tańczyć w samotności."
    },
    "Ivern": {
        "name": "Ivern",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/0eefbfee5b5d494c950d5566f2cb093fa50e877a-1215x717.jpg?accountingTag=LoL",
        "champ_url": "https://universe.leagueoflegends.com/pl_PL/champion/ivern/",
        "lore": "W ostatnich dniach prastarego Vorrijardu Ivern Okrutny dał się poznać jako zaciekły wojownik. Jego klan wyznawał najbardziej wojowniczego ze starych bogów i nie miał zamiaru klękać przed nieopierzonymi „Trzema Siostrami”, jak wiele innych klanów.\nJednakże wzmacniająca ich armie czarna magia była potężna. Ivern oraz jego pobratymcy długo i intensywnie myśleli nad tym, jak obalić te znienawidzone Zrodzone z Lodu. Postanowili wreszcie pożeglować na wschód w poszukiwaniu krainy, gdzie słońce wstało po raz pierwszy, albowiem mówiono, że to tamtędy magia wlała się do świata. Jeśli Ivern przejąłby taką moc na własny użytek, z pewnością mógłby zniszczyć każdego wroga.\nGdy jego flota zniknęła za horyzontem, już nigdy więcej nie widziano jej w ojczyźnie — zgasła w pamięci rodaków i stała się mitem.\nW rzeczywistości Ivern Okrutny przybił do brzegów Ionii. Po wycięciu w pień wielu przybrzeżnych osad on i jego wojownicy odkryli święty zagajnik znany jako Omikayalan — Serce Świata. Tam, w niezwykłym ogrodzie pełnym roślinności, napotkali najzacieklejszy opór. Chimery — pół ludzie, pół zwierzęta — jedna za drugą wychodziły zza powykręcanych gałęzi i rzucały się na nich.\nNic sobie z tego nie robiąc, Ivern wciąż parł naprzód, aż zdziesiątkowane resztki jego wyprawy dotarły do czegoś, co dla Ionian było największą świętością, do legendarnej Bogini Wierzby.\nIvern oniemiał, mimo że walki wokół niego nie ustawały. To było naprawdę gigantyczne drzewo, obsypane długimi, cienkimi liśćmi, połyskującymi złotozielonym światłem. Ivern nigdy przedtem nie doświadczył takiej magii i zrozumiał, że te nieludzkie stwory są gotowe zginąć w jej obronie. Chcąc je złamać, chwycił za topór i ryczał nienawistnie, gdy raz za razem siekał Boginię Wierzbę.\nOgromne drzewo padło na ziemię. Życiowa energia w okamgnieniu unicestwiła Iverna Okrutnego.\nOdseparowany od rzeczywistości Ivern, odpływając, widział, że bitwa dobiegła końca. Ciała poległych stały się pożywką dla padlinożernych ptaków i robaków albo rozkładały się pod koloniami kolorowych grzybów. Kości użyźniły glebę, a ze znajdującej się w niej nasion wyrosły drzewa, które same wydały plon. Liście i płatki pulsowały niczym wielobarwne serca. Z otaczającej go śmierci wyrosło życie w tak różnorodnej postaci, że aż trudno było w to uwierzyć.\nIvern nigdy nie doświadczył czegoś tak pięknego. Różne formy życia splątane były w jeden wielki, niemożliwy do rozwiązania supeł. Ivern załkał i łzy spłynęły rosą na jego odmienione ciało. Nagle był wyższy niż pamiętał, a jego sztywne kończyny pokryły liście i kora. Przepływała przez niego magia z zupełnie innego świata. Nie potrafił zrozumieć, dlaczego ani jak, ale stał się jedynym, co pozostało po Bogini Wierzbie.\nUświadomiwszy to sobie, usłyszał jazgot wzgórz, wycie drzew i rzewny płacz mchu. Przed oczami stanęły mu błędy, które popełnił, a także wszystkie dokonane przez niego okrutne czyny. Poczuł ogromne wyrzuty sumienia i zapłakał, błagając o wybaczenie.\nKiedy wreszcie się poruszył, upłynęło tyle czasu, że świat sprawiał wrażenie… odmienionego? Brutalność i smutek zamieszkujące niegdyś w jego sercu przebrzmiały. Odkrył, że gdy zanurza palce stóp w ziemi, może komunikować się z korzeniami, kamieniami i rzekami. Nawet gleba miała swoje poglądy!\nIvern zawędrował daleko, przemierzył Ionię wzdłuż i wszerz, a nawet zapuścił się za jej granicę. Przedziwna magia Omikayalanu cały czas się za nim ciągnęła. Nawiązywał bliskie więzi ze wszystkimi stworzeniami, obserwował ich słabości, zachwycał się ich zwyczajami i od czasu do czasu służył im pomocą. Podążał szlakami gąsienic, próbował przechytrzyć chytre krzewogrzbiety, pocieszał drażliwe elmarki i śmiał się z pomarszczonymi grzybami.\nPewnego razu napotkał rannego kamiennego golema. Wiedząc, że duch tej biednej istoty gasł, stworzył dla niej nowe serce z rzecznego kamyka, dzięki czemu stała się ona jego oddaną przyjaciółką na całe życie. Ivern nazwał ją Stokrotką, gdyż właśnie te kwiaty w tajemniczy sposób wyrosły z jej kamiennego ciała.\nCzasami Ivern spotykał ludzi, którzy w większości byli przynajmniej trochę pokojowo nastawieni. Nazywali go Krzewobrodym, Zielonym Ojcem albo Starym Gajowym i przekazywali sobie opowieści o jego nadzwyczajnej dobroci. Mimo to przepełniał go smutek na widok tego, że wciąż brali więcej, niż dawali, i że potrafią być niesamowicie okrutni i lekkomyślni, więc ich opuścił.\nJeśli miał godnie kontynuować dziedzictwo Bogini Wierzby, musiał zaopiekować się ludzkością — pomagać ludziom patrzeć, słuchać i się rozwijać. Jako że sam był niegdyś śmiertelnikiem, wiedział, że nie będzie to proste. Z uśmiechem podjął się jednak tego zadania, zdeterminowany ukończyć je, zanim słońce po raz ostatni skryje się za horyzontem.\nMiał jeszcze wiele czasu."
    },
    "Janna": {
        "name": "Janna",
        "region": "Zaun",
        "image_url": "https://cmsassets.rgpub.io/sanity/images/dsfx7636/universe/d1cd8492b5f8ddebe92117ca3923126a3e588c3d-1215x717.jpg?accountingTag=LoL",
        "champ_url": "https://universe.leagueoflegends.com/pl_PL/champion/janna/",
        "lore": "Od dawien dawna ludzie zanosili modły wiatrom. Od żeglarzy marzących o sprzyjającej pogodzie do prześladowanych wzywających wiatr zmian — śmiertelnicy zawsze pokładali nadzieję w nawałnicach i wichurach przewalających się po Runeterze.\nCo zaskakujące, wiatr czasami zdawał się odpowiadać na ich prośby. Żeglarze czasami zauważali jasnoniebieskiego ptaka tuż przed tym, jak pomyślny wiatr z tyłu poczynał dąć w żagle. Inni przysięgali, że słyszeli ostrzegający gwizd tuż przed nadejściem burzy. Gdy pogłoski o tych omenach zaczęły się rozprzestrzeniać, ludzie coraz częściej zauważali ptaka. Niektórzy nawet przysięgali, że widzieli, jak ptak zmienia się w kobietę. Powiadali, że ta tajemnicza kobieta ze spiczastymi uszami i falującymi włosami unosiła się nad wodą i kierowała ruchami wiatru za pomocą kostura.\nWierni nazywali tego ducha wiatru Jan’ahrem, co w starożytnym shurimańskim oznacza „opiekunkę”, ponieważ kobieta zawsze pojawiała się, kiedy była najbardziej potrzebna. Z czasem zaczęła być znana po prostu jako Janna.\nJej imię rozpowszechniło się na wybrzeżach Shurimy, a podróżujący po morzach mieszkańcy Oshra Va’Zaun byli jej najgorliwszymi wyznawcami. Polegali na jej zapewnianiu spokojnego morza statkom kupieckim, które przepływały przez port w ich mieście. W podzięce za jej dobroć wznoszono posągi i kaplice. Nawet gdy shurimańskie imperium otoczyło miasto, takie manifestacje wiary nie ustawały… do czasu.\nKiedy imperator wydał dekrety potępiające „fałszywych bożków”, zaczęto burzyć posągi Janny. Mimo rosnącego kultu Wyniesionych boskich wojowników, wielu wciąż wznosiło ciche modły Jannie. W końcu co boscy wojownicy mogą uczynić, żeby uchronić statki przed sztormami? Ci śmiertelnicy często nosili amulety z wizerunkiem niebieskiego ptaka — były to mniejsze, bardziej osobiste dewocjonalia stworzone ku czci Janny.\nCzas mijał, a Janna wciąż pomagała wszystkim potrzebującym, którzy ją wzywali. Pozostała jedyną stałą w regionie pełnym zawirowań. Miłośnik historii być może doceniłby ironię w tym, że „wiatr zmian” był jedyną rzeczą, która się nie zmieniła.\nPo upadku wielkiego imperium niegdyś zielone tereny zamieniły się w pustynię, gdy pozostali Wyniesieni sprowadzili na nie wojnę i chaos. Lecz Janna osłoniła miasto znane już wtedy jako Zaun.\nPrzez wieki Janna przyglądała się rosnącym ambicjom Zaun. Choć wciąż było ono ogromnym portem handlowym, jego mieszkańcy pragnęli więcej. Marzyli o wycięciu kanału w przesmyku, na którym mieszkali, co otworzyłoby drogę morską łączącą morza oblewające Valoran i Shurimę. Na budowę kanału miasto przeznaczyło niebywałe pokłady wysiłku, czasu i pieniędzy. Modlitw do Janny było coraz mniej, ponieważ marzenia śmiertelników zaczęły kręcić się wokół śmiertelnych spraw.\nJednakże wykopywanie kanału sprawiło, że ogromne części Zaun stały się niestabilne. Pewnego tragicznego dnia całe dzielnice położone na rzece Pilt zapadły się poniżej poziomu zachodniego morza i tysiące ludzi musiało walczyć o życie ze ścierającymi się prądami.\nGdy te pechowe dusze stanęły twarzą w twarz ze śmiercią, zaczęły modlić się o ocalenie. Wzywali imię swojej pradawnej obrończyni:\nJanny.\nChoć można było pomyśleć, że ci śmiertelnicy przypomnieli sobie o niej dopiero w chwili trwogi, Janna pomogła im bez wahania. Silna wichura przeszła po mieście, gdy Janna przyjmowała cielesną postać. Niemożliwie wysokie ściany wiatru wstrzymały potop, gdy ludzie uciekali z zatopionych ruin swoich domów. Ostre podmuchy wiatru przecinały duszący dym z pożarów wywołanych spustoszeniem. Choć Janna uratowała wielu mieszkańców, tysiące straciło życie, ale wszyscy, którzy przeżyli, doświadczyli jej dobroci. Na zawsze zapamiętali swoją zbawicielkę.\nPo dziś dzień mimo rozwoju Piltover i codziennych trudów teraźniejszego Zaun wyznawcy Janny noszą medaliony z podobizną niebieskiego ptaka, żeby pokazać swój szacunek względem wiatrów. Jednakże co by się nie działo, Janna nieustannie trwa przy pokornych i słabych. Wszyscy Zaunici wiedzą, że Janna ich nie porzuci, nieważne, czy walczą o każdy oddech w toksycznych chmurach Szarości Zaun, buntują się wobec brutalności chemtechowych baronów, czy mierzą się z innymi niebezpieczeństwami."
    },
    "Jarvan iv": {
        "name": "Jarvan iv",
        "region": "Demacia",
        "image_url": "https://cmsassets.rgpub.io/sanity/images/dsfx7636/universe/a078dc1670a0b2565aaaf9d50d3e10ec2d583498-1215x717.jpg?accountingTag=LoL",
        "champ_url": "https://universe.leagueoflegends.com/pl_PL/champion/jarvaniv/",
        "lore": "Niedługo po swojej koronacji Król Jarvan III zwrócił się do mieszkańców Demacii. Choć za granicami ich dumnego królestwa wciąż czaiło się niemało wrogów, wiele rodzin szlacheckich zaczęło spierać się jedna z drugą, a niektóre nawet najmowały prywatne oddziały bojowe, by wkupić się w łaski swojego nowego króla.\nTak się nie godziło. Jarvan nie mógł pozwolić, żeby tak niebezpieczna rywalizacja się szerzyła, więc obwieścił swój zamiar położenia kresu sporom poprzez małżeństwo. Jego wybranka, Lady Catherine, była kochana przez lud, a z dworskich plotek od dawna wynikało, że ta dwójka w tajemnicy darzyła się uczuciem. Dzwony Wielkiego Miasta biły przez jeden dzień i jedną noc, żeby uczcić to wydarzenie, a przed końcem roku pojawiła się wiadomość, że para królewska spodziewa się pierwszego syna.\nCała radość odeszła w niepamięć, gdy Catherine umarła przy porodzie.\nNiemowlę, nazwane imieniem dziedziczonym w linii ojcowskiej, zostało ogłoszone następcą tronu Demacii. Rozdzierany po równo żałobą i uniesieniem Jarvan III przysiągł, że już nigdy się nie ożeni i że wszystkie jego nadzieje i marzenia związane z przyszłością królestwa będą trwać dalej w jego synu.\nMłody książę Jarvan, który nie pamiętał matki, został wychowany na dworze — był strzeżony i otaczany opieką na każdym kroku. Król nalegał, by otrzymał najdoskonalszą edukację w Demacii i by od najmłodszych lat uczył się, jaką wartość moralną niesie pomoc innym, czym jest święty ciężar obowiązku i jaki honor stanowi życie spędzone w służbie własnemu ludowi. Kiedy Jarvan dorastał, historię i politykę Valoranu wykładał mu seneszal ojca, Xin Zhao. Ten pochodzący z odległej Ionii lojalny obrońca uczył księcia zarówno o duchowych filozofiach świata, jak i o mnogich sztukach wojny.\nPodczas szkolenia wojskowego książę Jarvan zmierzył się z zuchwałym młodzieńcem z rodu Obrońców Korony imieniem Garen. Byli w podobnym wieku, więc szybko się zaprzyjaźnili — Jarvan podziwiał niesamowitą determinację i hart ducha Garena, a Garen taktyczne wyczucie księcia.\nGdy Jarvan osiągnął dorosłość, jego ojciec przyznał mu honorowy stopień generała. Choć niekoniecznie spodziewano się, że następca tronu upodoba sobie pole bitwy, Jarvan był zdeterminowany, by dowieść swojej wartości, niezależnie od tego, czy miałby błogosławieństwo króla, czy nie. Noxus od dawna zabiegał o ziemie za Srebrnymi Grzbietami, przez co na tych pograniczach rządziło niemalże bezprawie, a łupieżcy z zewnątrz i wojujące plemiona zagrażały wielu sojusznikom Demacii. Książę poprzysiągł przywrócić stabilność temu regionowi. Wiele lat temu, podczas toczonych na południu pierwszych starć między dwoma narodami, pradziadek Jarvana został zabity przez niegodziwca z Noxusu. Teraz wreszcie można było pomścić tę zniewagę.\nArmie Jarvana wygrywały bitwę za bitwą... lecz rzeź, jaką ujrzał w miastach na rubieżach, wstrząsnęła nim do szpiku kości. Kiedy nadeszły wieści, że Brama Płaczu upadła, postanowił zapuścić się na noxiańskie terytorium wbrew radom swoich poruczników.\nJako że jego bataliony były przerzedzone, Jarvan został okrążony i pokonany przez noxiańskie korpusy wojenne, zanim dotarł do Trevale.\nNie mając zamiaru się poddać, książę i garstka innych ocalałych uszli do lasów, gdzie przez wiele dni tropili ich zwiadowcy nieprzyjaciela. W końcu trafiony strzałą w bok Jarvan runął w cień rzucany przez powalone drzewo. Tam co rusz tracił i odzyskiwał przytomność. Był zdruzgotany. Zawiódł swoją rodzinę, swoje królestwo i swoich braci w boju.\nBez wątpienia skonałby tam w samotności, gdyby nie Shyvana.\nW jakiś sposób ta dziwna kobieta o fioletowej skórze poniosła Jarvana aż do Demacii, do starego zamku we Wrenomurze, gdzie udowodniła, że jest ciepłą i godną towarzyszką, gdy książę wracał do zdrowia. Z początku zaniepokojony niecodziennym wyglądem Shyvany dowódca garnizonu nie mógł zaprzeczyć, że oddała ona tronowi wielką przysługę, ratując życie Jarvanowi.\nNiestety Shyvana sama była ścigana — przez potwornego smoka żywiołów imieniem Yvva. Kiedy zamkowi strażnicy dostrzegli tę bestię na horyzoncie, Jarvan ujrzał szansę na zrehabilitowanie się. Gdy Shyvana przygotowywała się do stawienia czoła potworowi w powietrzu w swojej półsmoczej postaci, książę z mozołem wygrzebał się z łóżka i ruszył, by zawiadywać garnizonem i wzmocnić mury. Złapał lancę i przysiągł, że powrócą do Wielkiego Miasta z głową Yvvy albo wcale.\nBitwa przebiegła szybko i krwawo. Gdy żołnierze uciekali ze strachu ze swoich posterunków, to Jarvan ich pokrzepiał. Kiedy byli ranieni, to Jarvan kierował uzdrowicieli, by im pomogli. Podły stwór został pokonany przez Shyvanę, lecz to dzięki przywództwu księcia sytuacja nie wymknęła się spod kontroli. Jarvan ujrzał wtedy prawdziwą siłę Demacian — stali ramię w ramię w obronie swojej ojczyzny, nie bacząc na różnice czy obawy. Obiecał Shyvanie, że jeżeli tylko będzie chciała, może wstąpić do jego straży.\nWioząc ze sobą czaszkę smoka, okryty chwałą Jarvan z Shyvaną u boku wjechał na dwór swojego ojca. Choć król nie posiadał się ze szczęścia na widok powracającego syna, część zebranej szlachty po cichu powątpiewała, czy mądrą decyzją jest pozwolenie takiej istocie stać obok księcia... nie wspominając już o wcieleniu jej do jego straży.\nMimo to Jarvan nie zrzekł się wojskowych obowiązków, jednocześnie odgrywając kluczową rolę w sprawach państwowych wykraczających poza obronę ojczyzny. Jego przyjaciel, Garen, został Kapitanem Miecza elitarnej Nieustraszonej Gwardii, a Shyvana wraz z weteranami z Wrenomuru przeprowadzali szkolenia w innych przygranicznych garnizonach, więc książę czuł, że Demacia zdołałaby odpowiedzieć na wszelkie zagrożenia.\nLecz królestwo przechodziło zmiany.\nZakon łowców magów zyskał poparcie wśród rodzin szlacheckich, co doprowadziło do zakrojonych na wielką skalę aresztowań wszystkich Demacian posiadających talent magiczny. Strach przed prześladowaniem szybko przerodził się w nienawiść i ostatecznie zaowocował buntem. Magowie zaatakowali Wielkie Miasto, a Jarvan wpadł w rozpacz, dowiedziawszy się, że jego ojciec, król, został zabity.\nChoć od tamtego czasu stanowisko polityczne księcia wobec magów stało się bardziej radykalne, wciąż nie rozwiał on wszystkich obaw dotyczących tego, czy jest zdolny do bycia władcą. Dlatego zwołał radę złożoną z wielu eminentnych członków szlachty — w jej skład wchodziła między innymi ciotka Garena, Wysoki Marszałek Tianna Obrończyni Korony — i przysiągł, że w przyszłości będzie radził się ich mądrości i doświadczenia.\nAlbowiem musi dokładnie poznać naturę swojego sumienia i lojalności, jeśli kiedykolwiek chce wypełnić swoje dziedzictwo i zostać koronowanym na Króla Demacii."
    },
    "Jax": {
        "name": "Jax",
        "region": "Runeterra",
        "image_url": "https://cmsassets.rgpub.io/sanity/images/dsfx7636/universe/a8d3b960b33b5850f5c3b8e65a0afb54fde80e11-1920x1080.jpg?accountingTag=LoL",
        "champ_url": "https://universe.leagueoflegends.com/pl_PL/champion/jax/",
        "lore": ""
    },
    "Jayce": {
        "name": "Jayce",
        "region": "Piltover",
        "image_url": "https://cmsassets.rgpub.io/sanity/images/dsfx7636/universe/0dc3d5cacb41b3dfb73bcc8255bb22e9984f5a68-1215x717.jpg?accountingTag=LoL",
        "champ_url": "https://universe.leagueoflegends.com/pl_PL/champion/jayce/",
        "lore": ""
    },
    "Jhin": {
        "name": "Jhin",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/087251eea63def0d4a457624b3cd5c36b8cb52d0-1215x717.jpg?accountingTag=LoL",
        "champ_url": "https://universe.leagueoflegends.com/pl_PL/champion/jhin/",
        "lore": "W prawie każdej ioniańskiej wiosce można usłyszeć opowieść o Ujęciu Złocistego Demona. Wypędzenie tego okrutnego ducha, przedstawione w najróżniejszych sztukach i poematach, jest świętowane po dziś dzień.\nLecz w każdym micie jest ziarno prawdy, a prawda o Złocistym Demonie dalece różni się od opisującej go fikcji.\nPrzez lata to słynne monstrum grasowało w górach na południu Ionii. Na terenie prowincji Zhyun, a nawet w tak odległych miejscach, jak Shon-Xan i Galrin, ów potwór mordował tuziny wędrowców, a niekiedy wręcz całe gospodarstwa, pozostawiając za sobą wynaturzone ekspozycje zwłok. Uzbrojone grupy przeszukiwały lasy, osady najmowały łowców demonów, mistrzowie Wuju patrolowali drogi — wszystko na nic, bestia nadal tworzyła swe makabryczne dzieło.\nW akcie desperacji rada w Zhyun wysłała posła do Wielkiego Mistrza Kusho z Zakonu Kinkou, aby błagać go o pomoc. Kusho, którego obowiązkiem było zachowywanie równowagi między wymiarem duchowym a materialnym, znał się na wypędzaniu demonów. Opuściwszy siedzibę zakonu w tajemnicy, żeby przebiegły zły duch nie poznał ich zamiarów, Kusho, jego nastoletni syn Shen i młody uczeń Zed wyruszyli do nękanej przez bestię prowincji. Zajmowali się niezliczonymi rodzinami rozbitymi przez zabójstwa, badali straszliwe miejsca zbrodni i szukali powiązań między morderstwami. Wkrótce Kusho zdał sobie sprawę, że na pewno nie byli pierwszymi osobami, które polowały na zabójcę, i utwierdził się w przekonaniu, iż zabójstwa są dziełem czegoś gorszego niż zwykły demon.\nPrzez następne cztery lata Złocisty Demon pozostawał dla nich nieuchwytny, a długie dochodzenie odbiło się na całej trójce. Słynna czerwona grzywa Kusho posiwiała. Shen, znany ze swej inteligencji i poczucia humoru, stał się ponury, a Zed, najzdolniejszy z uczniów w świątyni Kusho, zaczął się borykać z problemami w nauce. Wydawało się, że demon wiedział, iż na niego polują, i delektował się spowodowanym ich nieudolnością cierpieniem.\nPodobno kiedy wreszcie udało się znaleźć powiązanie między morderstwami, Wielki Mistrz wypowiedział następujące słowa: „Dobro i zło nie są prawdami. Rodzą się z ludzi, a każdy z nich widzi je na różny sposób”. Kusho zamierzał przekazać dochodzenie komuś innemu, stwierdziwszy, że szukają nie demona, a potwornego człowieka lub Vastajanina, co wykracza poza kompetencje Kinkou. Shen i Zed nie chcieli się poddawać po tym wszystkim, co przeszli i co poświęcili, by zbliżyć się do zabójcy, więc przekonali Kusho do kontynuacji poszukiwań.\nW wigilię Festiwalu Duchowego Rozkwitu w Przesmyku Jyom Kusho przebrał się za znanego kaligrafa, aby wtopić się w tłum goszczących tam artystów. A potem czekał. Shen i Zed zastawili pieczołowicie przygotowaną zasadzkę i wreszcie stanęli twarzą w twarz ze znienawidzonym mordercą. Okazało się, że Kusho miał rację — słynny „Złocisty Demon” był jedynie inspicjentem objazdowych teatrów i oper, znanym jako Khada Jhin.\nPo ujęciu zabójcy młody Zed chciał natychmiast zlikwidować drżącego ze strachu Jhina, lecz Kusho go powstrzymał. Przypomniał swoim uczniom, że i tak wyszli poza swój zakres obowiązków, a zabicie Jhina tylko pogorszyłoby sytuację. Kusho bał się, że wieść o tym, iż Jhin jest człowiekiem, zaburzyłaby harmonię i zaufanie, na których opierała się ioniańska kultura, a nawet mogłaby zachęcić innych do popełnienia podobnych zbrodni. Pomimo makabrycznych czynów Jhina legendarny mistrz podjął decyzję, że morderca zostanie osadzony w więzieniu w Tuuli.\nShen był innego zdania, jednak pogodził się z chłodną, beznamiętną logiką osądu ojca. Z kolei Zed, poruszony przez okropieństwa, które nie dawały mu spokoju, nie był w stanie ani zrozumieć, ani pogodzić się z okazaną przez Kusho litością. Mówi się, że od tego momentu w jego sercu zaczęły narastać frustracja i rozgoryczenie.\nLata mijały, a uwięziony w Tuuli Jhin nie dzielił się swoimi tajemnicami ani nie mówił zbyt wiele o sobie. Strzegący go mnisi zauważyli jednak, że był bystrym uczniem, który wyróżniał się w wielu dziedzinach, takich jak kowalstwo, poezja i taniec. Niemniej jednak nie byli w stanie znaleźć sposobu na wyleczenie go z chorobliwych fascynacji. W tym samym czasie poza murami klasztoru Ionia popadła w chaos po inwazji Noxusu. Wojna obudziła w spokojnym narodzie apetyt na rozlew krwi.\nJhin został wypuszczony z więzienia w Tuuli jakiś czas po konflikcie z Noxusem i prawdopodobnie wykorzystany przez którąś z radykalnych frakcji walczących o władzę w Pierwotnej Krainie pod koniec wojny. Ma teraz dostęp do nowych broni z kashurskich zbrojowni, choć to, jak wszedł w posiadanie takich narzędzi zagłady i co łączy go z Kashuri, pozostaje zagadką.\nSzemrani patroni Jhina, kimkolwiek są, obdarzyli go prawie nieograniczonymi środkami i nie wydają się przejmować rosnącą skalą jego „występów”. Niedawno zaatakował on członków zakonu Yánléi Zeda, a noszące jego „znamię” masowe morderstwa i pojedyncze zabójstwa odnotowano nie tylko w wielu prowincjach Ionii, ale również w dalekim Piltover i Zaun.\nZdaje się, że cała Runeterra jest jedynie płótnem dla potwornej sztuki Khady Jhina, i tylko on wie, gdzie nastąpi następne pociągnięcie pędzla."
    },
    "Jinx": {
        "name": "Jinx",
        "region": "Zaun",
        "image_url": "https://cmsassets.rgpub.io/sanity/images/dsfx7636/universe/d0550188a6e83cb2e5def4a4a0bf8025baf57a0c-1215x717.jpg?accountingTag=LoL",
        "champ_url": "https://universe.leagueoflegends.com/pl_PL/champion/jinx/",
        "lore": "Choć większość osób widzi w Jinx tylko szaloną kobietę z ogromnym, niebezpiecznym arsenałem, niektórzy pamiętają ją jako względnie niewinną dziewczynkę z Zaun — majsterkowiczkę z ambitnymi pomysłami, która zawsze różniła się od innych. Nikt nie jest do końca pewien, co sprawiło, że to urocze dziecko wyrosło na nieprzewidywalną wariatkę słynącą z niekontrolowanych aktów destrukcji. Lecz kiedy Jinx z łomotem wpadła do Piltover, jej wyjątkowy talent do siania anarchii natychmiast stał się legendarny.\nZ początku popularności Jinx przysparzały anonimowe „żarty” płatane mieszkańcom Piltover... szczególnie tym powiązanym z bogatymi klanami kupieckimi. Owe żarty były różne, od lekko denerwujących po niezwykle niebezpieczne. W Dzień Postępu zablokowała ulice, pozwalając biegać po nich zwierzętom wypuszczonym przez nią z menażerii hrabiego Mei. Utrudniła handel na całe tygodnie, wykładając słynne miejskie mosty uroczo niszczycielskimi ognistymi gryzakami. Raz udało jej się nawet przenieść wszystkie znaki uliczne w mieście w nowe i niesłychanie zastanawiające miejsca.\nChoć ta nieznana rozrabiaczka dobierała sobie z pozoru przypadkowe cele i zdawało się, że napędza ją tylko czysty chaos, jej czyny zawsze sprawiały, że rytmiczna bieganina mieszkańców nagle zamierała.\nOczywiście strażnicy przypisywali niektóre z jej przestępstw gangom chempunków z miasta pod miastem. Jinx nie podobało się, że o jej szalone wyczyny podejrzewani byli inni, więc postanowiła dopilnować, że pozostawi po sobie ślad w każdym przyszłym miejscu zbrodni. Niedługo później zaczęły krążyć plotki o tajemniczej, niebieskowłosej dziewczynie z Zaun, wyposażonej w chemtechowe materiały wybuchowe, wyrzutnię rakiet z pyskiem rekina i karabin powtarzalny. Jednak władze uznały te doniesienia za absurdalne. Bo przecież jak zwykła punkówa z ulicy mogła wejść w posiadanie tak śmiercionośnego arsenału?\nWybuchowa seria Jinx wydawała się nie mieć końca, a próby złapania jej przez strażników spalały na panewce. Zaczęła oznaczać swoje niszczycielskie arcydzieła jaskrawym graffiti i innymi wyzywającymi wiadomościami skierowanymi do Vi, nowej sojuszniczki szeryfa w walce z przestępczością.\nReputacja Jinx stale rosła, a mieszkańcy Zaun byli podzieleni co do tego, czy należy okrzyknąć ją bohaterką wobec tego, że daje się we znaki aroganckim Pilciuchom, czy może jednak jest niebezpieczną wariatką, wzmagającą napięcia miedzy dwoma miastami.\nPo wielu miesiącach coraz większej rzezi Jinx ujawniła swój najambitniejszy plan. Swoją firmową, krzykliwie różową farbą namazała na ścianach Ekliptycznego Skarbca — jednej z najlepiej strzeżonych placówek w Piltover — bardzo niepochlebną karykaturę Vi oraz swoje dokładne zamiary związane ze zrabowaniem znajdujących się w środku pieniędzy.\nW Piltover i Zaun zapanował niepokój spowodowany wyczekiwaniem na obiecaną datę skoku. Wielu uważało, że nawet Jinx nie odważy się zrobić czegoś takiego i że nie zaryzykuje niemal gwarantowanego przyskrzynienia.\nKiedy wreszcie nadszedł ten dzień, Vi, szeryf Caitlyn i strażnicy przygotowali pułapkę na Jinx na zewnątrz Skarbca. Ale Jinx przemyciła się do środka w o wiele za dużej skrzyni z monetami, która została tam dostarczona kilka dni wcześniej. Gdy Vi usłyszała odgłosy pandemonium dobiegające z wewnątrz budynku, od razu wiedziała, że strażnicy zostali przechytrzeni po raz kolejny. Wpadła do Skarbca, z którego w wyniku późniejszego pojedynku pozostały tylko tlące się zgliszcza. Rozweselona rozrabiaczka przepadła bez śladu.\nPo dziś dzień Jinx pozostaje na wolności i cały czas psuje krew mieszkańcom Piltover. Jej wybryki sprawiły, że wśród chempunków zaczęli pojawiać się jej naśladowcy. Zainspirowały również wiele sztuk satyrycznych wyśmiewających niekompetencję strażników, a nawet doprowadziły do rozprzestrzenienia się w obu miastach nowych kolokwializmów — choć nie znalazł się jeszcze nikt na tyle odważny, by osobiście nazwać Vi Róż-grzywką.\nZarówno ostateczny cel Jinx, jak i jej oczywista obsesja na punkcie Vi pozostają tajemnicą, lecz jedno jest pewne: jej coraz to zuchwalsze zbrodnie wcale się nie kończą."
    },
    "Kai’sa": {
        "name": "Kai’sa",
        "region": "Pustka",
        "image_url": "https://cmsassets.rgpub.io/sanity/images/dsfx7636/universe/33ac4d0acbbdb7f6d3b36520c0a78873052d271a-1920x1133.jpg?accountingTag=LoL",
        "champ_url": "https://universe.leagueoflegends.com/pl_PL/champion/kaisa/",
        "lore": "Być może najbardziej nadzwyczajną rzeczą dotyczącą Kai’Sy, nieustraszonej łowczyni z Pustki, jest jej zwyczajny początek. Nie wywodzi się ona z plemiennych wojowników, hartowanych pokoleniami bitew, nie została również przyzwana z odległych ziem, by walczyć z niewyobrażalnym zagrożeniem czającym się pod Shurimą. Była jedynie zwykłą dziewczyną, urodzoną w kochającej rodzinie, która nazywała bezlitosne południowe pustynie swoim domem. Właśnie tam spędzała dni na zabawach z przyjaciółmi, a noce na marzeniu o swoim miejscu w świecie.\nKiedy miała dziesięć lat, jej przeznaczenie miało odmienić się na zawsze. Gdyby była starsza, być może zauważyłaby więcej niezwykłych zjawisk w osadach — każdego dnia jej matka błagała ją, by została w domu, w obawie przed nieznajomymi pałętającymi się po świecie, którzy żądali ofiary dla mrocznych mocy w głębi. Kaisa i jej przyjaciele nie dawali temu wiary, aż pewnego wieczora natknęli się na zagrodę ofiarnych kóz kupionych od koczowniczych pasterzy. Nożem otrzymanym od ojca z okazji ósmych urodzin, dziewczyna przecięła liny i uwolniła zwierzęta, które pobiegły do pobliskiego kanionu. Miał to być niegroźny żart, dopóki nie wydarzyło się coś niewyobrażalnego. Ziemia zaczęła się trząść, błyski światła przecinały niebo, a dzieci uciekały w obawie o swoje życie.\nPustka została obudzona. Wielki wyłom rozciął skały i pochłonął osadę Kaisy oraz wszystkich jej mieszkańców, pozostawiając za sobą tylko piasek przebity czarnymi jak noc poskręcanymi kolumnami.\nKiedy Kaisa odzyskała przytomność, była już głęboko pod ziemią. Przepełniał ją paraliżujący strach, ale wciąż istniała nadzieja — słyszała stłumione jęki innych ofiar katastrofy. Nieustannie nawoływali siebie nawzajem, powtarzając swoje imiona jedno za drugim niczym mantrę. Niestety trzeciego dnia pozostał tylko jej głos. Jej rodzina i przyjaciele odeszli. Była sama w ciemności.\nKiedy już wszystko wydawało się stracone, zobaczyła światło.\nPodążyła za nim w dół.\nPo drodze znajdowała jakieś marne zapasy. Pośród zgliszczy leżały bukłaki z wodą i gnijące brzoskwinie — dzięki nim przynajmniej nie głodowała. Lecz ostatecznie głód Kaisy ponownie ustąpił miejsca strachowi. Znalazła się w ogromnej jaskini, rozświetlonej fioletowym blaskiem nie z tego świata i zauważyła, że nie była tam sama.\nPełzające stworzenia kłębiły się w oddali. Pierwsze, które przyszło po Kaisę, było nie większe niż ona sama. Obydwiema rękami złapała za nóż i była gotowa bronić się przed napastnikiem. Potworne pusklę przygwoździło ją do ziemi, ale ona pchnęła ostrze prosto w jego bijące serce. Razem sturlali się głębiej w otchłań.\nStworzenie wydawało się być martwe, ale jego nienaturalna skóra przyczepiła się do jej ramienia. Ciemna skorupa mrowiła skórę, ale w dotyku była twarda jak stal. Kaisa złamała nóż w ataku paniki, próbując zrzucić skorupę. Jednakże, kiedy przyszły większe potwory, użyła jej jako tarczy i uciekła.\nNiedługo potem zrozumiała, że skorupa zaczęła stawać się jej częścią. Jej codzienne próby przetrwania trwały przez lata, a druga skóra rosła wraz z nią — tak samo jak jej determinacja.\nTeraz miała coś więcej niż nadzieję, miała plan. Walczyć z werwą. Przeżyć. Odnaleźć drogę powrotną.\nByła odmieniona — z przerażonej dziewczyny stała się nieustraszoną ocalałą; z ofiary — drapieżniczką. Przez prawie dekadę żyła pomiędzy dwoma światami, próbując utrzymać je z dala od siebie. Pustka chciała pożreć nie tylko porozrzucane wioski na terenie Shurimy, ale też całą Runeterrę. Kaisa nie chciała na to pozwolić.\nChoć zabiła wiele stworzeń z Pustki, była w stanie zrozumieć, że wielu ludzi, których chroni, ją również postrzega jako potwora. Jej imię zaczęło stawać się legendą, echem starożytnych potworności skazanej na zgubę Icathii.\nNie nazywała się już Kaisa… ale Kai’Sa."
    },
    "Kalista": {
        "name": "Kalista",
        "region": "Wyspy cienia",
        "image_url": "https://cmsassets.rgpub.io/sanity/images/dsfx7636/universe/7c9c407e5fefbe90cf2cca88aef5410cac72f164-1215x717.jpg?accountingTag=LoL",
        "champ_url": "https://universe.leagueoflegends.com/pl_PL/champion/kalista/",
        "lore": ""
    },
    "Karma": {
        "name": "Karma",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/d55c76e8c8a67dd290192f51eaa0576d90dd0261-1215x717.jpg?accountingTag=LoL",
        "champ_url": "https://universe.leagueoflegends.com/pl_PL/champion/karma/",
        "lore": "Karma jest wcieleniem prastarej ioniańskiej duszy, która służy jako duchowy przewodnik każdemu z pokoleń jej ludu. Jej ostatnim uosobieniem była dwunastoletnia dziewczynka imieniem Darha. Darha wychowała się na północnych wyżynach Shon-Xan. Była uparta i niezależna i zawsze śniła o życiu poza swoją prowincjonalną wioską.\nJednakże dziewczynę zaczęły nawiedzać dziwne, nieregularne wizje. Obrazy, które widziała, były interesujące — mogłyby być wspomnieniami, ale miała pewność, że takie rzeczy nigdy się jej nie przytrafiły. Z początku łatwo było ukryć ten problem, lecz wizje nasilały się do czasu, gdy Darha utwierdziła się w przekonaniu, iż odchodzi od zmysłów.\nKiedy wydawało się, że na zawsze zostanie więźniem chat uzdrowicieli, jej wioskę odwiedziła grupa mnichów. Przybyli z miejsca znanego jako Wiekuisty Ołtarz, gdzie kilka miesięcy wcześniej zmarł ich boski przywódca Karma. Mnisi poszukiwali kolejnego wcielenia starca, wierząc, że znajdą je wśród mieszkańców wioski. Poddali próbie wszystkich napotkanych ludzi, ale w ostateczności byli gotowi odejść z wioski z pustymi rękami.\nKiedy przeszli obok chat uzdrowicieli, Darha wyskoczyła z łóżka jak z procy i pobiegła ich zatrzymać. Płakała, opowiadając im o wizjach i wyjawiając, że znała ich głosy z szeptów w swojej głowie.\nNatychmiast rozpoznali znaki. Ta dziewczyna była ich Karmą. Wizje były strzępkami wspomnień poprzednich wcieleń, które wzbierały w nowej duszy.\nW tamtej chwili życie Darhy na zawsze się odmieniło. Pożegnała się ze wszystkimi i wyruszyła do Wiekuistego Ołtarza, by uczyć się od mnichów. Latami szkolili ją, jak nawiązywać więź ze swoją prastarą duszą i komunikować się z tysiącami poprzednich wcieleń, z których każde było krynicą mądrości minionych epok. Karma zawsze był orędownikiem pokoju i równowagi, nauczając, że każdy zły uczynek niesie ze sobą konsekwencje, a więc nie należy na niego odpowiadać.\nDarha kwestionowała jednak te dogmaty, nawet kiedy już została Karmą. Część jej wyznawców nie wiedziała, co myśleć. Jak mogła zostać obdarzona Duchem Ionii, najświętszą postacią Pierwotnej Krainy, i jednocześnie podważać najoczywistszą z jej filozofii?\nPrzekonania te zostały poddane prawdziwej próbie, kiedy Noxus najechał Ionię. Wiele tysięcy Ionian zostało zabitych, gdy wrogie korpusy wojenne przedzierały się w głąb lądu, a Karma musiała zmierzyć się z niełatwą rzeczywistością wojny. Czuła bezgraniczny niszczycielski potencjał, który nabrzmiał w jej duszy, i zastanawiała się, jaki jest sens posiadania takiej mocy, jeśli nie można jej wykorzystać.\nGłosy przeszłości nalegały, by pozostała przy Wiekuistym Ołtarzu, dodawała otuchy swojemu ludowi i pozwoliła konfliktowi samoistnie dobiec końca. Prawda, która znajdowała się znacznie głębiej, nakazywała jej jednak działać...\nKarma zadręczała się sprzecznymi myślami, aż w końcu nie mogła tego dłużej znieść. Stawiła czoła noxiańskiemu dowódcy na pokładzie jego własnej fregaty, wyzwalając swój boski gniew. Nie wykonała jednak pojedynczego, precyzyjnie wymierzonego ataku — w mgnieniu oka zniszczyła cały okręt wraz z załogą.\nChoć wielu Ionian cieszyło się z tego pozornego zwycięstwa, mnisi sądzili, że Karma popełniła ogromny błąd. Zakłóciła bowiem duchową równowagę ojczyzny, przyniosła hańbę wszystkim, którzy nosili to imię przed nią, i skaziła swoją nieśmiertelną duszę, a także dusze swoich wyznawców. Nawet jeśli miała spędzić resztę życia, medytując i korząc się w odosobnieniu, błagali, by nie czyniła już więcej zła.\nKarma uciszyła ich jednym ruchem ręki. Choć w dalszym ciągu słyszała głosy w swojej głowie, kierował nią Duch Ionii obecny w jej sercu… Pierwotna Kraina była zaś gotowa zacząć się bronić. Karma nie była pewna, czy została wybrana ze względu na swoją odwagę i siłę woli, ale wiedziała, że cena harmonii czasem jest niezwykle wysoka. Świat się zmieniał i prawdziwą mądrością nie było zaprzeczanie faktom, lecz przyjęcie ich do wiadomości.\nMimo że wojna z Noxusem już dawno dobiegła końca, wciąż jest wielu Ionian, którzy zbyt chętnie odpowiedzieliby na przemoc przemocą, nawet w stosunku do sąsiadów. Karma przysięgła poprowadzić jak najwięcej z nich bardziej oświeconą drogą — wybierać pokojowe rozwiązania, ilekroć to możliwe, a gdy nie ma innego wyjścia, działać."
    },
    "Karthus": {
        "name": "Karthus",
        "region": "Wyspy cienia",
        "image_url": "https://cmsassets.rgpub.io/sanity/images/dsfx7636/universe/e0895a900b25fa6a017496fc3cbeee49262edc11-1215x717.jpg?accountingTag=LoL",
        "champ_url": "https://universe.leagueoflegends.com/pl_PL/champion/karthus/",
        "lore": "Zwiastun nicości, Karthus, jest wiecznym widmem, nękającym swymi straszliwymi pieśniami. A są one jedynie wstępem do jego przerażającego wyglądu. Żywi lękają się wieczności nieumarłych, ale Karthus dostrzega w ich objęciach jedynie czystość i piękno, doskonałe zjednoczenie życia i śmierci. Jako orędownik nieumarłych, Karthus wyłania się z Wysp Cienia, aby sprowadzać radość śmierci na śmiertelników.\nKarthus urodził się w skrajnej nędzy, w slumsach zbudowanych za murami noxiańskiej stolicy. Jego matka zmarła przy porodzie, przez co ojciec musiał samotnie wychowywać jego i jego trzy siostry. Mieszkali w zrujnowanej, zaszczurzonej chacie, z licznymi innymi rodzinami. Żywili się wodą deszczową i szkodnikami. Ze wszystkich dzieci Karthus był najlepszym szczurołapem i często przynosił nadszarpnięte truchła, które wrzucano do garnka.\nW slumsach Noxusu śmierć czyhała na każdym kroku. Wiele poranków zaczynało się od zawodzenia zrozpaczonych rodziców, którzy budzili się i odkrywali, że przy nich leży zimne i martwe dziecko. Karthus nauczył się kochać to zawodzenie. Obserwował zafascynowany, jak rachmistrzowie Kindred nacinali swoje kostury i zabierali ciała z chat. Nocą mały Karthus wałęsał się po zatłoczonych chatach i patrzył na tych, których życie wisiało na włosku. Miał nadzieję, że spostrzeże, kiedy ich dusza przejdzie od życia do śmierci. Przez lata jego nocne wyprawy były bezowocne. Nie sposób było dokładnie przewidzieć, kiedy ktoś umrze. Nie był w stanie spostrzec momentu śmierci do czasu, aż pojawiła się ona w jego własnej rodzinie.\nW tak zatłoczonych pomieszczeniach epidemie nie były rzadkością. Kiedy siostry Karthusa zachorowały, on przyglądał im się bacznie. Kiedy ojciec pogrążył się w rozpaczy, Karthus doglądał sióstr i patrzył, jak choroba je pożera. Widział, jak umiera każda z nich. Kiedy światło uchodziło z ich oczu, pojawiało się jakby subtelne połączenie między nimi. Karthus koniecznie chciał zobaczyć, co się dzieje po śmierci i odkryć tajemnice wieczności. Kiedy rachmistrzowie przyszli po ciała, Karthus poszedł za nimi do świątyni. Zadawał im wiele pytań o zakon i działanie śmierci. Czy można istnieć w chwili, gdy kończy się życie, ale zanim zaczyna się śmierć? Czy taką graniczną chwilę można zrozumieć? Czy można posiąść mądrość życia połączoną z klarownością śmierci?\nRachmistrzowie szybko dostrzegli, że Karthus nadaje się do ich zakonu i zaprosili go do swoich szeregów. Najpierw kopał groby i budował stosy, później osiągnął rangę zbieracza zwłok. Karthus ciągnął swój wózek z kośćmi po ulicach Noxusu, aby codziennie zbierać martwych. Jego żałobne treny szybko stały się znane w całym Noxusie. Lamenty, które wyśpiewywał, mówiły o pięknie śmierci i nadziei, że po drugiej stronie czeka na nas coś pięknego. Wiele rozpaczających rodzin znalazło pociechę w jego pieśniach. Jego elegie dawały ludziom spokój. W końcu Karthus zaczął pracować w świątyni. Opiekował się chorymi w ich ostatnich godzinach i patrzył, jak śmierć po nich przychodzi, gdy już nadejdzie czas. Karthus często rozmawiał z umierającymi, przygotowywał ich dusze na śmierć, a w gasnących oczach szukał mądrości.\nW końcu Karthus doszedł do wniosku, że od śmiertelników niczego więcej się już nie nauczy. Tylko sami martwi mogli odpowiedzieć na jego pytania. Żaden z umierających nie potrafił mu powiedzieć, co jest po drugiej stronie. Szeptane plotki i opowieści straszące dzieci mówiły jednak o miejscu, w którym śmierć nie była końcem. O Wyspach Cienia.\nKarthus zabrał złoto ze świątyni i kupił bilet do Bilgewater, miasta trapionego tajemniczą czarną mgłą, która ponoć przyciągała dusze na przeklętą wyspę, daleko na morzu. Żaden kapitan nie chciał zabrać Karthusa na Wyspy Cienia, ale ostatecznie spotkał on upitego rumem rybaka z górą długów i niczym do stracenia. Łódź przecinała ocean przez wiele dni i nocy, aż wreszcie sztorm rzucił ją na skały wyspy, której nie było na żadnych mapach. Czarna mgła wyłoniła się z nawiedzonego krajobrazu, pełnego splątanych drzew i zarośniętych ruin. Rybak uwolnił łódź i z przerażeniem ruszył z powrotem do Bilgewater, ale Karthus wskoczył do morza i popłynął na brzeg. Wspierając się na ponacinanym kosturze rachmistrza z dumą zaczął śpiewać tren, który przygotował na chwilę własnej śmierci. Zimny wiatr niósł jego słowa do serca wyspy.\nCzarna mgła przenikała Karthusa i pustoszyła jego ciało i ducha starożytnym czarnoksięstwem, ale jego determinacja i chęć przełamania śmiertelności były tak mocne, że nic nie było w stanie go zniszczyć. Zamiast tego, Karthus się przemienił. Zrodził się na nowo w wodach wyspy jako bezcielesny upiór.\nKarthus poczuł objawienie, kiedy stał się tym, kim zawsze miał według siebie być. Miał balansować na krawędzi pomiędzy śmiercią a życiem. Piękno tego wiecznego momentu przepełniło go zachwytem. Przeklęte duchy wyspy powstały, aby podziwiać jego przemianę. Jego pasja przywoływała je niczym drapieżniki, czujące krew w oceanie. Karthus wreszcie był na swoim miejscu, otoczony tymi, którzy naprawdę rozumieli dar nieśmierci. Przepełniony sprawiedliwym zapałem wiedział, że musiał wrócić do Valoran i podzielić się swoim darem z żywymi. Uwolnić ich od błahych dylematów moralnych.\nKarthus się odwrócił i czarna mgła poniosła go nad falami do łodzi rybaka. Człowiek ten padł przed Karthusem na kolana i zaczął błagać o darowanie życia. Karthus dał mu błogosławieństwo śmierci, kończąc jego śmiertelne cierpienie i wynosząc do poziomu nieśmiertelnej duszy. Odśpiewał też swój tren dla odchodzących dusz. Rybak był pierwszym z wielu ludzi, których Karthus uwolnił. Wkrótce Piewca Śmierci dowodził legionem nieżyjących upiorów. Dla przebudzonych zmysłów Karthusa Wyspy Cienia znajdowały się w stanie apatii, gdzie błogosławieństwo śmierci szło na marne. Powołał krucjatę śmierci, aby dać piękno nicości żyjącym, zakończyć cierpienie śmiertelnym i zanurzyć się w chwalebnym wieku nieśmierci.\nKarthus stał się emisariuszem Wysp Cienia, zwiastunem nicości, którego lamenty stały się peanami na cześć śmierci. Jego legiony uwolnionych dusz przyłączyły się do jego żałobnych śpiewów. Ich przerażająca pieśń wykroczyła daleko poza czarną mgłę. Słyszano ją w chłodne noce na cmentarzach i w domach pogrzebowych w całym Valoranie."
    },
    "Kassadin": {
        "name": "Kassadin",
        "region": "Pustka",
        "image_url": "https://cmsassets.rgpub.io/sanity/images/dsfx7636/universe/9ddaf7680feaafa16f01dbc34743a5fc3e969e1d-1920x1080.jpg?accountingTag=LoL",
        "champ_url": "https://universe.leagueoflegends.com/pl_PL/champion/kassadin/",
        "lore": "Kassadin na początku swojego życia był wyrzutkiem, wędrującym po piaskach Bezkresu Sai u boku kupieckich karawan, by odciągnąć drapieżniki od bardziej wartościowych dóbr. Przeżył wiele takich wypraw na wskroś pustyni i zaczął być nie tyle przynętą, co przewodnikiem.\n\nObcokrajowcy, którzy chcieli mieć jego talenty na swoich usługach, często kaleczyli shurimański, pytając: „Kas sai a dyn?”, co oznacza „kogo zna pustynia?”. Dlatego też w zaułkach i na bazarach miasta Bel’Zhun znano go szerzej jako Kassadina. Spędził wiele lat na badaniu starożytnych ruin w swojej ojczyźnie, czym przynosił pracodawcom ogromne zyski. Dopiero na wykopkach nieopodal Zirimy odnalazł własny skarb — zakochał się w kobiecie z jednego z pustynnych plemion.\n\nRazem z żoną i nowo narodzoną córką Kassadin osiedlił się w małej osadzie pośród skalistych kanionów południa. Często wyjeżdżał, albowiem jego praca wymagała, by towarzyszył wyjątkowo wartościowym relikwiom w drodze do odległych mecenasów. Jednak nieważne, dokąd prowadziły go jego podróże, zawsze powracał bogatszy o ekscytujące historie z zewnętrznego świata.\n\nW drodze do domu z dalekiego Piltover, kiedy Kassadin i jego współtowarzysze z karawany poili zwierzęta w oazie, napotkali pierwszych przerażonych ocalałych wytaczających się z pustyni. Opowiadali o katastrofie, która zabrała ich domy, o katastrofie, która niczym paszcza zaświatów otwarła się, by ich pożreć. Ledwie uszli z życiem.\n\nJako że obawiał się o bezpieczeństwo swojej rodziny, Kassadin pozostawił innych i wracał czym prędzej do domu, doprowadzając wierzchowca na skraj wyczerpania. Kiedy wreszcie dotarł do miejsca, w którym kiedyś stała jego osada, natrafił tylko na ruchome piaski i żwir. Przedzierał się przez zgliszcza, dopóki jego ręce nie zaczęły krwawić. Wykrzykiwał imiona żony i córki, ale nie było odzewu. Kilka dni później towarzysze Kassadina dogonili go, lecz on był już tylko skorupą człowieka — płakał pod piekącym słońcem.\n\nZaciągnęli go z powrotem do Zirimy, ale Kassadin nie chciał iść dalej. Latami próbował utopić swój smutek. Był jedynie ulicznym włóczęgą... dopóki do miasta nie dotarły wieści o „Proroku”.\n\nSzepty o niewypowiedzianych okropieństwach czających się pod ziemią i o ofierze składanej ku ich czci dogłębnie przeraziły Kassadina. Dobrze znał legendy o starej Icathii, o losie, który spotkał to przeklęte miejsce. Jeżeli Pustka została rozmyślnie przywiedziona do Shurimy po raz kolejny, to najprawdopodobniej właśnie ona była winowajczynią zniszczenia całej jego osady i straty niezliczonych istnień. Wiedział też, że niewielu, o ile ktokolwiek, potrafi stawić jej czoła.\n\nWłaśnie wtedy Kassadin poprzysiągł pomścić swoją rodzinę i zniszczyć tego zdradliwego Proroka razem ze źródłem jego mocy. Był człowiekiem, który zarabiał na chleb wyznaczaniem bezpiecznych dróg przez najbardziej niebezpieczne tereny. Postanowił zatem uzbroić się w najbardziej magiczne i ezoteryczne przedmioty znane Valoranowi, przepełnione zauńskim geniuszem i pobłogosławione przez duchowych uzdrawiaczy z Ionii. Wyjawiał przysługi wszystkim — od nauczycieli starożytnych nauk po zwykłych przemytników, oczekując w zamian jedynie pomocy w... uzyskaniu tego, czego szukał. Wielu okrzyknęło go szaleńcem, wierząc, że ostatni raz widzą starego przyjaciela żywego. Kassadin jedynie dziękował za ich troskę i żegnał się z nimi. Stawić czoła Pustce musiał sam.\n\nNa koniec ukradł Piekielne Ostrze Horoku, miecz, który zabił tysiące zdrajców w ostatnich dniach imperium. Czuł mróz zagłady dobiegający z ostrza, ale nie przejmował się już własną śmiertelnością i nie miał też nic do stracenia.\n\nPrzebrany za pielgrzyma, ponad dziesięć lat odkąd postawił stopę w pobliżu tamtych wymarłych ziem, Kassadin wyruszył do Icathii. Wybrał się tam, gdzie żaden człowiek nigdy nie powinien wędrować.\n\nChciał dokonać zemsty, nawet za cenę własnego życia."
    },
    "Katarina": {
        "name": "Katarina",
        "region": "Noxus",
        "image_url": "https://cmsassets.rgpub.io/sanity/images/dsfx7636/universe/0b61440f72501d55b2a1b02752b74c28680ee09d-1215x717.jpg?accountingTag=LoL",
        "champ_url": "https://universe.leagueoflegends.com/pl_PL/champion/katarina/",
        "lore": "Urodzona w jednej z najbardziej poważanych rodzin szlacheckich w Noxusie, Katarina Du Couteau od maleńkości była na uprzywilejowanej względem innych pozycji. Choć jej młodsza siostra Cassiopeia poszła w ślady politycznie uzdolnionej matki, Katarina była prawdziwą córką swojego ojca, a przebiegły Generał Du Couteau naciskał na nią, by podążyła drogą ostrza — drogą eliminowania wrogów imperium nie z niepohamowaną brutalnością, ale z zabójczą precyzją. Był srogim nauczycielem z wieloma podopiecznymi i bardzo trudno było mu zaimponować.\nDlatego też w dzieciństwie Katariny, o ile można je tak nazwać, nie było wiele miejsca na uprzejmości czy odpoczynek. Każdą wolną chwilę spędzała na przekuwaniu siebie w broń ostateczną — poddawała próbie swoją wytrzymałość, sprawność oraz tolerancję na ból. Podkradała trucizny od najmniej zaufanych chemików w mieście i w małych dawkach sprawdzała ich przydatność na sobie, powoli budując swoją odporność oraz katalogując efekty ich działania. Pod osłoną nocy niezauważona wspinała się na najwyższe wieże.\nNiezmiernie chciała zrobić coś dla Noxusu. Niezmiernie chciała dostać szansę na zademonstrowanie swojej skrytej siły w służbie imperium i tronu.\nPierwsze zadanie dostała od własnego ojca, który obozował wraz ze swoim korpusem wojennym w noc przed jedną z niezliczonych inwazji skierowanych na zachód... Miała zabić chorążego wrogiej armii, nisko urodzonego nędznika imieniem Demetrius.\nKatarina była rozeźlona. Nie po to ćwiczyła całe swoje życie, by jej talenty był marnowane na jakąś miernotę ledwie zdolną do zamachania mieczem! Nie był wystarczająco dobrym celem. Zamiast wykonać zadanie, Katarina prześlizgnęła się do obozu wroga i podcięła gardło wrogiemu dowódcy, kiedy spał. Bezbłędnie wykonana robota. Na pewno przyniesie Noxusowi szybkie zwycięstwo i chwałę. Ojciec na pewno będzie z niej dumny.\nO świcie, z twarzą umazaną popiołem, mściwy bohater Demetrius poprowadził karkołomny atak na obozowisko jej ojca. Wielu noxiańskich żołnierzy straciło życie, nawet osobista świta generała. Ojciec Katariny ledwie uszedł z życiem.\nJego gniew był nie do opisania, nie chciał nawet spojrzeć swojej córce w oczy. Przyniosła jemu i całej swojej rodzinie wstyd. Pouczył ją, że najwspanialsi zabójcy nie szukają poklasku ani chwały. Nie spodziewają się, że dostąpią zaszczytu bycia prawą ręką swojego mistrza.\nPrzytłoczona sytuacją Katarina w samotności oddaliła się w nieznane. Chciała wypełnić swoje pierwotne zadanie. Pozbawić Demetriusa życia. Mimo to, jej umysł zboczył na inny tor. Czy kiedykolwiek sobie to wybaczy? Jak mogła być tak głupia?\nRozkojarzywszy się głęboko nie zauważyła napastnika, dopóki ten prawie nie wykłuł jej oka.\nZa porażkę Katariny Generał Du Couteau wysłał za nią innego ze swoich uczniów — bezimiennego wyrostka wyciągniętego z jednej z pomniejszych gildii zabójców. Choć krew strumieniami spływała jej po twarzy, lata rygorystycznych treningów dały o sobie znać i ostrza natychmiast znalazły się w jej rękach.\nSześć godzin później rzuciła odciętą głowę Demetriusa wprost pod nogi swojego ojca.\nPowiedziała generałowi, że zastanawiała się nad pozbawieniem go głowy, lecz w końcu zdecydowała, choć nie było to łatwe, iż podjął właściwą decyzję, posyłając za nią zabójcę. Zawiodła. Nie jako zabójczyni, nie jako córka, lecz jako Noxianka.\nBędzie musiała ponieść konsekwencje. Przebiegła palcami po świeżej, głębokiej ranie na lewym oku i pomyślała o cenie, którą innym przyszło zapłacić za swoją arogancję.\nWiedziała, że straciła przychylność ojca i już nigdy jej nie odzyska. Wychowa innych na jej miejsce, tylko po to, by jej dopiec. Pomimo tego przysięgła sobie, że odzyska dobre imię bez względu na to, ile będzie ją to kosztować, i ponownie odda swoje talenty w służbie imperium, stając się złowieszczą bronią, którą zawsze pragnęła zostać."
    },
    "Kayle": {
        "name": "Kayle",
        "region": "Demacia",
        "image_url": "https://cmsassets.rgpub.io/sanity/images/dsfx7636/universe/e542dbab1925ff2d1fdddaf60a8412b6095ee316-1920x1149.jpg?accountingTag=LoL",
        "champ_url": "https://universe.leagueoflegends.com/pl_PL/champion/kayle/",
        "lore": "Gdy Wojny Runiczne rozgorzały na dobre, Góra Targon stała się ostatnim światłem nadziei wobec nadchodzącej ciemności — Kayle i jej bliźniaczka Morgana urodziły się w jego blasku. Ich rodzice, Mihira i Kilam, wybrali się na pełną niebezpieczeństw wspinaczkę w poszukiwaniu mocy, która miała ocalić ich plemię przed zniszczeniem.\nNawet kiedy Mihira dowiedziała się, że jest brzemienna, parła naprzód. Na szczycie góry została wybrana boskim uosobieniem Aspektu Sprawiedliwości, dzierżącym miecz, który pałał ogniem jaskrawszym od słońca.\nNiedługo później urodziły się bliźniaczki. Kayle, starsza jedynie o kilka chwil, miała w sobie jasność, która odpowiadała mrokowi Morgany.\nLecz Mihira stała się budzącą postrach wojowniczką, o wiele wspanialszą niż którykolwiek śmiertelnik. Kilam zaczął lękać się jej boskości i władających magią wrogów, którzy lgnęli do jej światła. Postanowił uchronić dziewczynki przed krzywdą i przeprawił się przez Morze Zdobywcy do osady, w której podobno sama ziemia zapewniała ochronę przed magią.\nKilam wychowywał bliźniaczki w nowym domu, a ich temperamenty z każdym dniem coraz bardziej różniły się od siebie. Kayle była bardzo dojrzała jak na swój wiek i często kłóciła się z przywódcami osady o ich zasady — nie pamiętała mocy swojej matki, ale wiedziała, że prawa miały na celu zapewnić im bezpieczeństwo. Jej ojciec rzadko rozmawiał o takich rzeczach, ale Kayle była pewna, że Mihira uratowała ich, kończąc Wojny Runiczne na jakimś odległym polu bitwy.\nKtóregoś dnia, gdy bliźniaczki weszły już w wiek nastoletni, pasmo ognia rozdarło niebo. Miecz tlący się astralnym ogniem wbił się w ziemię pomiędzy Kayle a jej siostrą i rozpadł na dwie części — Kilam był zrozpaczony, uświadomiwszy sobie, że to ostrze Mihiry.\nKayle prędko chwyciła jedną połowę broni, a z jej ramion wyrosły pierzaste skrzydła. Za jej przykładem Morgana ostrożnie zrobiła to samo. Wtedy Kayle poczuła silniejszą niż dotychczas więź z matką i była pewna, że to znak, że ona wciąż żyje i że chce, by jej córki poszły jej śladem.\nMieszkańcy osady wierzyli, iż dziewczynki otrzymały błogosławieństwo gwiazd, a ich przeznaczeniem jest chronić młode państwo Demacii przed cudzoziemcami. Te skrzydlate obrończynie stały się symbolami światła i prawdy, czczonymi przez wszystkich. Kayle walczyła w wielu bitwach, z powietrza przewodząc rosnącym szeregom milicji i spowijając broń godnych swym uświęconym ogniem... lecz z czasem jej dążenie do sprawiedliwości zaczęło ją zżerać. Widząc zagrożenia wewnętrzne i zewnętrzne, założyła zakon sędziów, który miał egzekwować prawo, i zaczęła polować na buntowników oraz złodziei z równym zapałem.\nAle wobec jednej osoby jej osąd był łagodniejszy. Ku rozpaczy swoich wyznawców Kayle pozwoliła Morganie rehabilitować grzeszników wykazujących na tyle pokory, by przyznać się do winy. Protegowany Kayle, Ronas, wyrażał największą dezaprobatę — przysiągł zrobić to, czego nie chciała zrobić Kayle, i podjął się uwięzienia Morgany.\nPo swoim powrocie Kayle zastała buntujących się mieszkańców i martwego Ronasa. Owładnięta gniewem spojrzała na miasto z góry i przyzwała swój boski ogień, by oczyścić je z grzechów.\nMorgana wzleciała w powietrze i uniosła ostrze, żeby stoczyć z nią bój. Jeżeli Kayle miała wypalić ciemność, którą widziała w sercach śmiertelników, musiała zacząć od własnej siostry. Wojowały ze sobą w przestworzach i żadna nie ustępowała przed okrutnymi ciosami drugiej, zrównując z ziemią budynki pod nimi.\nWtem walka została przerwana przez pełen cierpienia krzyk ich ojca.\nKayle patrzyła, jak Kilam kona w ramionach siostry. Był niepotrzebną ofiarą przemocy, która tamtego dnia zawładnęła miastem. Potem złapała obie połowy miecza matki i przysięgła, że już nigdy nie pozwoli emocjom śmiertelników nad sobą zapanować. Gdy na powrót wzbiła się w przestworza i poszybowała wysoko nad chmury, wydawało jej się, że za horyzontem prawie widzi Górę Targon i jej potężny szczyt skąpany w czerwieni zachodzącego słońca.\nWłaśnie tam miała zamiar odszukać idealną, astralną jasność. Chciała stanąć u boku matki i wypełnić jej powinność względem Aspektu Sprawiedliwości.\nChoć Kayle zniknęła z Demacii na wiele wieków, jej legenda stanowiła inspirację dla sporej części kultury i praw królestwa. Ogromne posągi i ikony Skrzydlatej Obrończyni napawają siłą serca każdego wojownika, który maszeruje w bój, by rozświetlić noc i wypędzić wszelkie cienie ze swojej ojczyzny.\nW czasie waśni i chaosu wielu żywi nadzieję, że Kayle kiedyś powróci... a inni modlą się, żeby taki dzień nigdy nie nadszedł."
    },
    "Kayn": {
        "name": "Kayn",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/6513f8a9eb12f5a3c06601b0d75b8b05542b2296-1920x1134.jpg?accountingTag=LoL",
        "champ_url": "https://universe.leagueoflegends.com/pl_PL/champion/kayn/",
        "lore": "Urodzony w Noxusie Shieda Kayn — wraz ze swymi rówieśnikami — zostali zwerbowani jako dziecięcy żołnierze. Była to okrutna praktyka stosowana wyłącznie przez najbardziej nikczemnych dowódców w imperium Borama Darkwilla. Po katastrofalnej bitwie w Placidium Navori inwazja została celowo przemieniona na długotrwałą wojnę na wyniszczenie. Ioniańskie współczucie było słabością, którą należało wykorzystać — wojownicy zawahaliby się przed zaatakowaniem teoretycznie niewinnej osoby. I tak, wyposażony w broń, którą ledwo mógł dźwignąć, Kayn wyruszył na swoją pierwszą walkę, która jednocześnie miała być jego ostatnią.\nPrzeprowadzając napaść na prowincję Bahrl, noxiańskie siły wylądowały u ujścia rzeki Epol. Kayn i inni zostali mimowolnie wysłani jako awangarda, napotykając na swojej drodze niezorganizowane grupy miejscowych, którzy bronili swoich domostw przed powracającymi najeźdźcami. Gdy jego młodzi towarzysze umierali lub uciekali z pola walki, Kayn nie okazywał strachu. Porzucił swój ciężki miecz i sięgnął po znaleziony sierp, zwracając się ku zszokowanym Ionianom w chwili, gdy regularne wojska Noxusu natarły z flanki.\nMasakra była niewyobrażalna. Rolnicy, myśliwi, a nawet garstka Vastajów — wszyscy zostali bezlitośnie zarżnięci.\nDwa dni później, gdy plotki rozeszły się po południowych prowincjach, Zakon Cienia przybył na miejsce masakry. Jego przywódca, Zed, wiedział, że ten obszar nie miał żadnego znaczenia strategicznego. Masakra miała być wiadomością. Noxus nie okaże żadnej litości.\nDrobny błysk stali zwrócił jego uwagę. Dziecko, mające nie więcej niż dziesięć lat, leżało w błocie, mierząc złamanym sierpem w stronę mistrza zabójców, a jego zakrwawione kłykcie były białe z wysiłku. Oczy chłopca przepełniał ból, nielicujący z jego młodym wiekiem, a także gniew godny zaprawionego w bojach wojownika. Czegoś takiego nie można było się nauczyć. W tym dziecku, porzuconym Noxianinie, Zed dostrzegł broń, którą można by zwrócić przeciwko tym, którzy wysłali go na śmierć. Zabójca wyciągnął dłoń i powitał Kayna w Zakonie Cienia.\nTradycyjnie akolici spędzali lata na treningu posługiwania się jedną bronią, ale Kayn opanował je wszystkie — dla niego były to tylko narzędzia, podczas gdy to on był prawdziwą bronią. Wszelki pancerz uznawał za zbędny ciężar i zamiast niego otulał się cieniami, dzięki czemu zabijał wrogów szybko i niedostrzeżenie. Te egzekucje napawały strachem szczęśliwców, którzy zostali oszczędzeni.\nGdy legenda Kayna rosła, to samo działo się z jego arogancją. Naprawdę uważał, że pewnego dnia jego potęga przyćmi samego Zeda.\nTa arogancka pewność siebie doprowadziła go do przyjęcia ostatniego testu: odnalezienia broni Darkinów, którą niedawno odkryto w Noxusie, i zapobiegnięcia wykorzystania jej przeciwko obrońcom Ionii. Przyjął to zadanie bez wahania, nawet się nie zastanawiając, dlaczego go do tego wybrano. Każdy inny akolita zniszczyłby żywą kosę zwaną Rhaastem, ale Kayn wziął ją we władanie.\nSpaczenie dotknęło go, gdy tylko zacisnął na niej dłonie. Akolita oraz demon zostali skazani na walkę o uzyskanie kontroli nad swoim losem. Rhaast od dawna oczekiwał na idealnego gospodarza, aby móc ponownie dołączyć do swych darkińskich braci i zniszczyć cały świat, ale Kayn nie da się tak łatwo zdominować. Powraca triumfalnie do Ionii, przekonany o tym, że Zed mianuje go następnym przywódcą Zakonu Cienia."
    },
    "Kennen": {
        "name": "Kennen",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/84f760ba5344b243d0cb24a8ecd69eabb31e773f-1215x717.jpg?accountingTag=LoL",
        "champ_url": "https://universe.leagueoflegends.com/pl_PL/champion/kennen/",
        "lore": "Chaotyczna kraina nieustających przemian, Bandle City, nie była dobrym miejscem dla Yordle’a takiego jak Kennen. Wiele tysiącleci temu opuścił on wymiar duchowy w poszukiwaniu harmonii i równowagi. Z nieskończoną ciekawością podróżował po wymiarze materialnym, pokonując ogromne odległości w mgnieniu oka. Ale najbardziej ciągnęło go do Ionii.\nW Pierwotnej Krainie widział pradawne wojny, których nikt już nie pamięta, i ziemię z trudem wracającą po nich do normalności. Kennen zafascynował się ludem pragnącym równowagi dla siebie i swojej ojczyzny. Z czasem coraz rzadziej powracał do Bandle City, wolał przebywać w Ionii, gdzie Yordlowie — jako mieszkańcy wymiaru duchowego — byli poważani. Choć nie starzał się jak stworzenia z wymiaru materialnego, Kennen uwielbiał śmiertelników i badał ich przez wiele pokoleń. Podziwiał, że mimo kruchości ich życia tak troskliwie chronią świętą równowagę.\nA jednak spokój w Ionii był zagrożony. Złowrogie istoty z wymiaru duchowego przemierzały tę ziemię i nie miały dobrych zamiarów. Kennen latami sam walczył z zakłóceniami, bowiem czerpał wiele radości z wyzwań, jakie stanowiły te walki, lecz ostatecznie zrozumiał, że nie robił prawie nic, by uporać się z powodem owych wtargnięć: brakiem równowagi. Odkrył dopiero co powstały zakon, którego priorytetem była równowaga między wymiarami — jego członkowie po uważnych obserwacjach mieli orzekać, co należy zrobić, by ją przywrócić.\nNazywali się Kinkou.\nKennen był zaintrygowany zakonem i jego przywódcami: zdystansowanym Okiem Zmierzchu i mściwą Pięścią Cienia. Uświadomił sobie jednak, że zwierzchnictwu Kinkou czegoś brakuje. Kogoś dążącego do konsensusu. Kogoś, kto powstrzymywałby wojowniczą Pięść przed zdominowaniem introspektywnego Oka i uniemożliwiałby niestrudzonym obserwacjom Oka sparaliżowanie Pięści.\nKennen zaproponował, że mógłby zostać mediatorem, skoro jest wyjątkowo przysposobiony do pełnienia takiej roli jako stworzenie wymiaru duchowego i materialnego. Zakon docenił mądrość Kennena i mianował go pierwszym Sercem Nawałnicy. Jako część nowo stworzonego triumwiratu, składającego się jeszcze z Oka Zmierzchu i Pięści Cienia, Kennen wydawał osądy o tym, jak najlepiej zachować równowagę, a jego przyjazność i dyplomatyczne podejście pomagały utrzymywać harmonię w szeregach Kinkou.\nCo więcej, Kennen zauważył, że pomiędzy zakonem a zwykłymi Ioniańczykami powstała przepaść, gdyż wyroki wykonywano szybko, w tajemnicy, zaś szanse na odwołanie się były znikome. Raz jeszcze Yordle zdał sobie sprawę, że mógłby zostać lekarstwem na potrzeby Kinkou. Był niesamowicie szybki i potrafił współczuć, co czyniło go idealnym kandydatem do przekazywania wyroków zakonu wszystkim osądzonym. Zauważył, że Kinkou zdystansowali się ukrywszy twarze pod maskami, postanowił więc ściągnąć swoją maskę, by nawiązać więź z tymi, których przysiągł ochraniać.\nJednakże jako Serce Nawałnicy Kennen miał jeszcze jeden obowiązek — o wiele poważniejszy. Obarczony Podążaniem za Słońcem poświęcał uwagę sprzeciwiającym się wyrokom Kinkou i to nie zawsze przy użyciu słów.\nCzasami ceną równowagi była krew winnego, a shurikeny Kennena i przyzywane przezeń burze świetnie nadawały się do uciszania wszelkich sprzeciwów.\nNa przestrzeni stuleci na Kinkou czyhało wiele zagrożeń, ale żadne z nich nie było tak ogromne jak noxiańska inwazja i jej skutki. Gdy Noxus najechał Pierwotną Krainę, Kennen nie zgadzał się na dołączenie do ruchu oporu, mimo że wojna mogła rozerwać Kinkou na strzępy. Po przewrocie przeprowadzonym przez byłego akolitę o imieniu Zed, Yordle kierował zakonem w najczarniejszej godzinie, gdy nowe Oko Zmierzchu, Shen, nie radziło sobie w roli przywódcy. Kennen nalegał, by Pięść Cienia, Mayym, dbała o swoją córkę Akali, którą szkolił od dzieciństwa, i dopilnowała, żeby została jej następczynią.\nAle nawet on nie był w stanie znaleźć słów mogących powstrzymać sfrustrowaną brakiem działań podjętych przez zakon przeciwko wrogom Ionii Akali przed opuszczeniem Kinkou.\nNiedawne wydarzenia poddały Kennena próbie — nastała nowa era zamętu i brutalności. Ionia pogrążyła się w chaosie. Cokolwiek by się stało, Kennen będzie chronił podzielony Zakon Kinkou i walczył u boku Shena, by bronić równowagi Pierwotnej Krainy. Niech nie zwiedzie was jego drobna postura — serce tej nawałnicy jest bowiem jej najspokojniejszą częścią, lecz jeśli zwróci na was wzrok, wiedzcie, że może wyzwolić swoją potęgę w mgnieniu oka."
    },
    "Kha’zix": {
        "name": "Kha’zix",
        "region": "Pustka",
        "image_url": "https://cmsassets.rgpub.io/sanity/images/dsfx7636/universe_live/2d0ccab8e48ffc2daf3cfc0a9482c52601616ca7-1215x717.jpg?accountingTag=LoL",
        "champ_url": "https://universe.leagueoflegends.com/pl_PL/champion/khazix/",
        "lore": "Nikczemny drapieżca Pustki, Kha’Zix przedostał się do Valoran, aby pochłonąć najbardziej obiecujące stworzenia tej krainy. Z każdym mordem przechodzi nań moc zabitej ofiary, a tym samym Kha’Zix staje się coraz bardziej potężny. Kha’Zix dyszy chęcią unicestwienia i pożarcia Rengara, bestii którą uważa za równą sobie.\n\nKiedy Kha’Zix przekroczył granice tego świata, był wątły i wygłodniały. Stworzenia, które początkowo napotykał na swej drodze były zbyt drobne, aby zaspokoić jego potrzebę szybkiej ewolucji. Właśnie dlatego Kha’Zix postanowił polować na najbardziej niebezpieczne z napotykanych stworzeń. Ryzykował życiem, aby tylko ewoluować. Każdy żer był ucztą zmieniającą go w coraz to silniejszego i szybszego drapieżcę. Nie minęło wiele czasu, a Kha’Zix polował na swoje ofiary z niepohamowaną agresją, podsycaną przeświadczeniem o swojej absolutnej mocy. Pewnego dnia jednak Kha’Zix z myśliwego stał się ofiarą. Zajęty pochłanianiem świeżo upolowanej zdobyczy, nie zauważył przyczajonej bestii. Ta jednym susem rzuciła się na niego i przygniotła go do ziemi. Z rykiem wpiła się weń pazurami, szarpiąc jego ciało. Po raz pierwszy Kha’Zix poczuł zapach własnej krwi. Skowycząc z furii rozciął oko bestii, odpierając tym samym jej atak. Walczyli od zmierzchu do świtu. W końcu oboje ledwo uszli śmierci i niechętnie się rozdzielili. Kiedy Kha’Zix wylizał już swoje rany, jego umysł rozpalała żądza pożarcia tego, który może się równać z siłą Pustki. Z jeszcze większym zapałem wyruszył na poszukiwania mocodajnego żeru. Nadejdzie dzień, gdy Rengar stanie się żerem Kha’Zixa."
    },
    "Kindred": {
        "name": "Kindred",
        "region": "Runeterra",
        "image_url": "https://cmsassets.rgpub.io/sanity/images/dsfx7636/universe/2ac0d07605a4cb49058640a3477274f90003265f-1215x717.jpg?accountingTag=LoL",
        "champ_url": "https://universe.leagueoflegends.com/pl_PL/champion/kindred/",
        "lore": ""
    },
    "Kled": {
        "name": "Kled",
        "region": "Noxus",
        "image_url": "https://cmsassets.rgpub.io/sanity/images/dsfx7636/universe/cf210d9c39fbc4728ca6c75233d8a9e7682db74d-1215x717.jpg?accountingTag=LoL",
        "champ_url": "https://universe.leagueoflegends.com/pl_PL/champion/kled/",
        "lore": "Legendy o popularnym bohaterze ludowym, Kledzie, sięgają początków Noxusu, a może nawet jeszcze wcześniejszych czasów. Zwykli żołnierze otaczają jego postać kultem, co jest coraz większym powodem do obaw dla ich przywódców, albowiem niektórzy piechurzy korpusów wojennych są święcie przekonani, że naprawdę służyli u jego boku.\nIstnieje mnóstwo niewiarygodnych opowieści, takich jak „Zwycięstwo Wybitnego Szwoleżera”, „Powrót Najwyższego Generała Marszałka Sierżanta” czy „Górski Admirał”, które dobitnie sugerują, że Kled brał udział w każdej kampanii, zdobył każdy tytuł wojskowy i nigdy, przenigdy nie wycofał się z walki. Choć szczegóły w nich zawarte są często sprzeczne i niedorzeczne, ich istota zawsze jest taka sama: szarżując do bitwy na Skaarl, czyli swej nie-do-końca-wiernej szkapie, Kled broni swej własności... i zagarnia wszystko inne, co wpadnie mu pod rękę.\nA tak naprawdę Swarliwy Rajtar pochodzi z zupełnie innej krainy, zwanej Bandle City. Jako Yordle zadomowił się wśród dumnych noxiańskich plemion u zarania Wojen Runicznych i już nigdy nie oglądał się za siebie.\nNajwcześniejsza wzmianka o Kledzie pojawia się w historycznych zapisach w czasie Pierwszej bitwy pod Drugnią. Pośród piaszczystych wzgórz tych pustkowi korpus wojenny generała Zaavana wycofywał się przed barbarzyńskimi wrogami. Po dwóch przegranych potyczkach morale było niskie. W trakcie odwrotu porzucono tabor, a najbliższy posterunek był oddalony o tydzień marszu. Odziany w zbroję bez żadnej skazy Zaavan wydawał się bardziej przejęty tym, jak będzie wyglądał po powrocie do domu, aniżeli dobrem swoich żołnierzy. Zarządził więc utworzenie formacji defensywnej w kształcie koła, by mieć więcej czasu do zastanowienia.\nWtem, gdy pojawiły się pierwsze promienie porannego słońca, na szczycie wzgórza zamajaczyła samotna postać — Kled dosiadający pustynnej smokolopy. Miał zardzewiałą broń, znoszoną zbroję i poszarpane ubranie, lecz w jedynym oku, na które dobrze widział, płonęły pogarda i furia.\nWywrzeszczał ultimatum do hordy barbarzyńców, żądając, aby opuścili jego teren, inaczej zostaną zniszczeni. Nie czekał jednak na odpowiedź. Ścisnął udami boki swojej szkapy i krzycząc, rozkazał szarżę. Zdesperowany, wygłodzony i zdenerwowany na swojego generała noxiański korpus wojenny na widok tego zuchwałego czynu zapałał gniewem. Wszyscy żołnierze pobiegli za Kledem, gdy ten przedarł się przez szyki wroga.\nRozgorzało najkrwawsze starcie, jakie kiedykolwiek rozegrało się na północnych stepach. Pierwotny zapał kontratakujących został ostudzony, gdy z góry spadł na nich deszcz barbarzyńskich strzał. Ale Kled nie przestawał walczyć, nawet gdy strącono go z siodła, a jego smokolopa uciekła. Zdawało się, że zawsze jest w centrum walki i stale ścina nieprzyjaciół, wybija butem zęby i gryzie po twarzach. Wokół niego piętrzyła się istna góra ciał, a jego ubranie było przesiąknięte krwią. Wykrzykiwał coraz to głośniejsze wyzwiska i coraz wulgarniejsze obelgi. Jasne było, że ten wspaniały wojownik wolałby zginąć niż się wycofać.\nTchórzostwo bywa zaraźliwe, ale odwaga również. Choć Noxianie mogliby się poddać i ratować ucieczką, zostali natchnieni do ostatniej mobilizacji.\nWróciła nawet smokolopa Kleda, która wbiła się w tył formacji barbarzyńców, rzuciła do walki i warcząc i wymachując pazurami, starała się uwolnić swojego pana. Wsiadłszy na swoją szkapę, Kled stał się prawdziwym tornadem śmierci, a barbarzyńcy zostali ostatecznie przełamani i zmuszeni do ucieczki.\nMimo że tamtego dnia przeżyło zbyt mało żołnierzy, żeby można było nazwać walkę zwycięską, spór o Drugnię ciągnął się tak długo, że słuchy o nim dotarły do Bastionu Nieśmiertelności, z którego wysłano posiłki. Wojna trwała jeszcze przez co najmniej dekadę, dopóki przywódcy barbarzyńców nie zaapelowali o rozejm — ich siły wcielono do Noxusu, a Drugnia na wiele, wiele stuleci stała się bazą wypadową dla kampanii toczących się w całym Dalamor oraz na północy.\nCiała generała Zaavana — ani jego kunsztownej zbroi — nigdy nie odnaleziono.\nZ czasem niezliczone korpusy wojenne imperium dorobiły się podobnych historii o Kledzie. Od dawna się mawia, że gdziekolwiek maszerują Noxianie, tam jedzie na swojej szkapie i wszystkie łupy zagarnia dla siebie. I może być to prawdą. Podążając śladem wojsk, co jakiś czas można się natknąć na humorystyczne tabliczki, które głoszą, że każde nowe terytorium to Własność Kleda."
    },
    "Kog’maw": {
        "name": "Kog’maw",
        "region": "Pustka",
        "image_url": "https://cmsassets.rgpub.io/sanity/images/dsfx7636/universe/a1c2d280e545046c1587ec1a9bddc7561af55c55-1215x717.jpg?accountingTag=LoL",
        "champ_url": "https://universe.leagueoflegends.com/pl_PL/champion/kogmaw/",
        "lore": "Prorok Malzahar odrodził się w Icathii, gdyż sprowadził go tam złowieszczy głos, który następnie na stałe zagościł w jego psychice. Wyznaczał mu przerażające zadania i mimo że zew stał się mniej uciążliwy, sam głos nigdy nie ucichł. Złowieszcze światło koncentrujące się w jednym miejscu – Runeterze – przyciągnęło odrażającą bestię, która niczego nieświadoma stąpała po krawędzi, pogłębiając pęknięcie między przestrzeniami, którym nie było przeznaczone złączyć się ze sobą. Pośród nawiedzonych ruin Icathii zaciekawiony Kog’Maw pojawił się w Valoranie. Światło, które przyprowadziło go do Runeterry, cały czas na niego oddziaływało i kierowało powoli w stronę Malzahara. Zachęcało go także do tego, żeby zapoznał się z nowym otoczeniem, ku przerażeniu wszystkiego, co napotkał na swojej drodze.\nFascynujące kolory i zapachy Runeterry odurzyły Kog’Mawa, który badał cuda tego dziwnego świata w jedyny znany mu sposób: pożerając je. Z początku odkrywał uroki tylko flory i fauny, na które się natknął. Podczas wędrówki po wyschniętych Burzowych Równinach natknął się jednak na plemię koczowników. Nie bacząc na prawa fizyki, Kog’Maw skonsumował każdego koczownika i broń, którą dany nieszczęśnik próbował się ratować. Ilości, które pochłonął, wielokrotnie przewyższały jego własną masę i objętość. Jego najbardziej opanowane ofiary miały chwilę na zastanowienie, czy mogło to być związane ze żrącymi enzymami, które kapiąc mu z pyska wypalały ziemię, lecz ich ciekawość nie trwała długo. Nawet tak niepohamowana uczta nie mogła zaspokoić apetytu tego stworzenia. Kontynuuje dzieło zniszczenia po dziś dzień, a wciąż jakaś nieznana siła zdaje się przyciągać go do Malzahara. Pytanie, co się stanie, gdy go w końcu znajdzie, pozostaje bez odpowiedzi."
    },
    "K’sante": {
        "name": "K’sante",
        "region": "Shurima",
        "image_url": "https://cmsassets.rgpub.io/sanity/images/dsfx7636/universe/2f7e81a667a238ce3649d8bd47152df60e7a5c55-1920x1080.jpg?accountingTag=LoL",
        "champ_url": "https://universe.leagueoflegends.com/pl_PL/champion/ksante/",
        "lore": "K’Sante dorastał otoczony historią swojej ojczyzny. Przy obiedzie ojciec przytaczał mu opowieści o przodkach, którzy swoją odwagą i siłą przeciwstawiali się tyranii Wyniesionych. Matka opowiadała mu o straszliwych bestiach rozpłatanych przez założycieli Nazumah, gdy zmierzali oni na południe Shurimy, gdzie ostatecznie odkryli tereny bogate w najrzadsze skarby pustyni — ryczące wodospady, zalesione urwiska i mnogość fauny. To właśnie w tym miejscu, daleko poza zasięgiem dumnych Wyniesionych, powstały podwaliny wolnej republiki Nazumah. K’Sante chłonął każde słowo i poprzysiągł, że zostanie największym wojownikiem-łowcą Nazumah — że dorówna bohaterom historii i poprowadzi kolejne pokolenia swojego ludu.\nPrzez dwie dekady K’Sante trenował pod okiem różnych instruktorów sztuk walki. To jednak rodzice nauczyli go szacunku do wrogów Nazumah — bezwzględnych drapieżników i gotowych do wojny imperialistycznych władców, którzy z zawiścią patrzyli na zasoby państwa-miasta. Przypominali mu, że utrzymanie wolnej republiki wymaga czegoś więcej niż jedynie brutalnej siły. Podczas swojego treningu K’Sante studiował wraz z nazumańskimi uczonymi, tym samym dowiadując się, w jaki sposób materiały pozyskane z budzących grozę istot wykorzystano do stworzenia zaawansowanej broni i infrastruktury, które zapewniały jego ojczyźnie dostatnie życie od pięciu stuleci.\nPodczas swoich wczesnych polowań K’Sante nawiązał wiele przyjaźni. Najdroższy był mu jednak pochodzący ze Szpikznaku młodzieniec o imieniu Tope. Podczas gdy K’Sante był gorejącą siłą w bliskim starciu, Tope specjalizował się w ataku z dystansu. Między nimi wytworzyła się niezrównana chemia, dzięki której zwyciężali stada niedźwiedzi skalnych, shakkalskie grupy grabieżców, a nawet szarżujące watahy Xer’Sai. Im bliższa stawała się ich współpraca, tym bardziej zacieśniała się łącząca ich więź.\nPewnego wieczoru w świetle gwiazd K’Sante wyznał Topemu swoje uczucia, przyznając, że wykraczają one poza zwykłą braterskość. Po tym, jak Tope odpowiedział, że czuje wobec niego to samo, młodzieńcy przylgnęli do siebie w miłosnym uścisku i po raz pierwszy złączyli usta w pocałunku. W tej jednej chwili, gdy trwali razem pod rozgwieżdżonym niebem, wydawało się, że wszystko się układa w jak najlepszym porządku.\nTak jednak nie było.\nDwóch Wyniesionych, Imperator Azir i Magus Xerath, pustoszyli kontynent w wojnie o dominację nad Shurimą, wysyłając do walki nie tylko swoje siły zbrojne, ale również potworne abominacje. Nazumańscy zwiadowcy niebawem na własne oczy zobaczyli jedno z takich stworzeń — ogromnego drapieżcę kształtem przypominającego lwa i kobrę — które musiało odłączyć się od swoich i zabłądzić, a obecnie terroryzowało pobliską sawannę. Gdy przywódcy państwa-miasta zadali pytanie, kto rozprawi się z bestią, K’Sante i Tope zaoferowali swoje siły.\nPrzy ich pierwszej próbie bestia odpierała każdy atak, wykorzystując do tego moce, jakich żaden z mężczyzn wcześniej nie widział. Odkryli, że pancerz stwora, ciągnący się od samej jego głowy po sam koniec ogona, regenerował się od uderzeń, które nie były śmiertelne. Mężczyźni nie byli w stanie rozlać krwi bestii i zostali zmuszeni do ucieczki z leża kobrolwa z pustymi rękami, pozostawiając potwora na wolności.\nPróbowali więc po raz kolejny i kolejny.\nFrustracja K’Santego płonęła palącym płomieniem. Aby stać się największym człowiekiem Nazumah, musiał zabić tę bestię. Nie liczyło się nic innego. Trenował od świtu do zmierzchu, przekonany, że Tope to zrozumie.\nTope natomiast analizował stworzenie. Przedstawił K’Santemu nowe strategie, podczas gdy jego partner przytakiwał jego słowom między kolejnymi atakami na nieskończoną liczbę kukieł treningowych. Po cichu Tope zastanawiał się jednak, czy ich dwójka była wystarczająco silna.\nIch największym sukcesem było starcie, w którym udało im się zdobyć fragment pancerza kobrolwa. Tope uznał to za postęp i stwierdził, że jeśli zwrócą się do innych o pomoc, z pewnością osiągną jeszcze więcej.\nW K’Santem zawrzał gniew. Zaczął postrzegać kobrolwa jako własne zadanie, a wszystko z wyjątkiem powalenia bestii było w jego oczach porażką. Bohaterowie, których podziwiał, gdy dorastał, nigdy nie zawiedli w bitwie. K’Sante też nie mógł zawieść, a już na pewno nie poprzez przyjęcie wsparcia w walce, która stała się jego walką o udowodnienie własnej wartości. Przecież próbował — bezowocnie — pomysłów Topego, a teraz Tope uważał, że nie są wystarczająco silni? K’Sante nie był w stanie tego zaakceptować. Zaczął się za to zastanawiać, czy to nie Tope go ogranicza, i niebawem zaczął odrzucać strategie partnera, uznając je za bezskuteczne.\nZraniony Tope nalegał, że ślepy trening bez podejścia taktycznego wcale nie jest lepszy — że niegdyś godna podziwu determinacja K’Santego przerodziła się w egoistyczną, upartą manię.\nIch ból i gniew gorzały, a dalsze potyczki z kobrolwem kończyły się kolejnymi kłótniami. Z czasem rozmawiali ze sobą coraz mniej, aż w końcu nie mieli sobie zupełnie nic do powiedzenia. Ostatecznie jedyną rzecz, co do której byli zgodni, stanowiło rozejście się na osobne drogi życiowe.\nPrzez kolejny krok K’Sante wciąż ćwiczył — zawzięcie i w samotności. Jego postępy były zauważalne, ale postępy nie były zwycięstwem. W końcu zdał sobie sprawę z przytłaczającego go faktu, że sama siła nie wystarczy, by powalić bestię. Potrzebował pomocy.\nK’Sante zebrał się na odwagę, aby odwiedzić dom Topego. Na miejscu przywitała go jednak ciotka jego byłego partnera, która powiedziała mu, że Tope wrócił do Szpikznaku. Gdy K’Sante miał już odejść, kobieta wręczyła mu dziennik Topego, tłumacząc, że jej krewniak zostawił go, aby pomóc K’Santemu w walce z jego największym potworem.\nK’Sante dokładnie studiował dziennik Topego. Stopniowo zaczął zauważać wzorce w popełnianych przez nich błędach, a gdy dotarł do notatek traktujących o kobrolwie, był wręcz oszołomiony. Tope twierdził, że bestia była Baccai — istotą, której nie powiodło się Wyniesienie. Snuł też teorie, że Xerath, znany ze swoich plugawych zastosowań magii, wymusił na shurimańskiej faunie fuzję, wykorzystując do tego rytuał Wyniesienia. Pochłonięty treściami K’Sante przeczytał dziennik od deski do deski, tym samym odkrywając teorie Topego dotyczące zabicia Baccai — wielu z tych pomysłów K’Sante nigdy nawet nie brał pod uwagę. Tego wieczoru ułożył jednak plan sprawdzenia metod Topego na pomniejszych potworach.\nGdy K’Sante doskonalił swoje umiejętności, przypomniał sobie nauki swoich rodziców i zdał sobie sprawę z tego, że pozwolił się zwieść dumie. Nigdy nie szanował pomysłów Topego na tyle, aby należycie je wypróbować. Prawdę mówiąc, K’Sante szanował swojego wroga bardziej niż partnera. Z czasem zaakceptował jednak swoje wady i pewnym krokiem ruszył naprzód — wdzięczny za wszystko, co przeżyli razem z Topem, i jednocześnie doceniając, że mógł teraz kroczyć własną ścieżką, bogatszy o nową perspektywę.\nPod szkarłatnym niebem K’Sante po raz kolejny stanął naprzeciwko kobrolwa. Każdy jego manewr był wykalkulowany; unikał, gdy bestia uderzała, i atakował, gdy ta popełniała błąd. Wschód słońca przerodził się w zachód. Broń K’Santego była strzaskana, a jego ciało spływało krwią, lecz duch pozostawał nieugięty. Gdy po tak długim czasie stworzenie w końcu wykazywało oznaki zmęczenia, K’Sante wykorzystał tę okazję i zainspirowany teoriami Topego zapędził swojego wroga pod nazumański wodospad. Naturalne wody osłabiły pancerz kobrolwa, dzięki czemu K’Sante mógł w końcu zadać śmiertelny cios.\nWycieńczony K’Sante stał z dumą nad powaloną bestią. Nie był jednak dumny z tego, co osiągnął, lecz z podróży, która go do tego doprowadziła.\nNazumah hucznie świętowało powrót K’Santego. Ten zgodnie z tradycją przekazał ciało stworzenia uczonym, by mogli je zbadać. Zatrzymał jedynie kilka elementów pancerza bestii, aby udoskonalić swoją wyjątkową, rozpoznawalną broń — ntofo. Przeprojektowano ją w taki sposób, by wykorzystać regeneracyjne właściwości pancerza — nawet jeśli ciężka, zewnętrzna warstwa zostałaby strzaskana, K’Sante wciąż mógłby dzierżyć swoją broń jako ostrza, dopóki ta się nie odnowi. Jako detal zwieńczający całość w każdym z ntofo K’Sante wyrył rysunek, który Tope narysował w swoim dzienniku — symbol przedstawiający kobrolwa. Choć ich wspólny czas dobiegł końca, K’Sante wiedział, że nie osiągnął swojego sukcesu sam.\nDziś K’Sante uważany jest za Dumę Nazumah. Nauczył się jednak, że jeśli chce zostać największym przywódcą swojej ojczyzny, nie może nigdy więcej dopuścić do tego, by jego ego wpłynęło na osąd. W obliczu czyhającego zagrożenia ze strony Wyniesionych przyszłość jego domu nie jest pewna. K’Sante wie jednak, że jeśli Azir lub Xerath ośmielą się wyruszyć na południe, on będzie gotów do walki."
    },
    "Leblanc": {
        "name": "Leblanc",
        "region": "Noxus",
        "image_url": "https://cmsassets.rgpub.io/sanity/images/dsfx7636/universe/77ad3202bc6d32f9c03eba63a7ad14e4383bb5b7-1215x717.jpg?accountingTag=LoL",
        "champ_url": "https://universe.leagueoflegends.com/pl_PL/champion/leblanc/",
        "lore": "Tożsamość LeBlanc, matrony Czarnej Róży, jest tak nieuchwytna jak szepty, które ją opisują i tak efemeryczna jak iluzje, które nadają jej kształt. Być może po tylu stuleciach naśladowania i oszukiwania sama nie wie, kim naprawdę jest…\n\nJako pozostałość po zakonie, który istniał o wiele dłużej niż sam Noxus, nowicjusze Czarnej Róży od wieków knuli w tajemnicy, ściągając w swoje szeregi bogatych i potężnych. Choć rzadko poznają historię swojej matrony, wielu z nich odkryło legendę o bladej czarodziejce, która pomogła rozbitym plemionom barbarzyńców w walce przeciwko słynnemu Żelaznemu Upiorowi, zniewalającemu ziemie już i tak zniszczone przez Darkinów. Nawet dzisiaj jego imię szeptane jest ze strachem: Mordekaiser.\n\nW najbliższym kręgu Upiora była wyjątkowym talentem. Zanim go zdradziła, poprzysięgła zniszczyć źródło jego mocy, Bastion Nieśmiertelności, i tym samym odciąć go od studni śmierci, która napędzała jego koszmarne imperium. Mimo że barbarzyńcy zbudowali własne imperium w cieniu Bastionu, nie zdawali sobie sprawy, że magiczne tajemnice, które w nim drzemią, nie zostały całkowicie zabezpieczone. Blada czarodziejka zawsze miała dar do tworzenia iluzji i zanim została wypalona z kart historii około Wojen Runicznych, wykonała najwspanialszą sztuczkę — sprawiła, że Noxus zapomniał o mrocznej mocy, która kłębi się w jego sercu.\n\nTeraz Czarna Róża istnieje, aby podsycać tajemnicze intencje tych, którzy parają się taką magią. Jej szeregi składają się z nudnych szlachciców, którzy są przyciągani przez pogłoski o cudach, a potem więzieni i bezlitośnie wykorzystywani. Nawet najpotężniejszy dowódca był jedynie narzędziem w rękach prawdziwych mistrzów kultu, podczas gdy oni walczyli między sobą o wpływy w grze pełnej intryg i podbojów, zarówno w noxiańskiej stolicy jak i poza nią.\nOd stuleci LeBlanc potajemnie służyła jako doradca zagranicznych dygnitarzy, pojawiając się w wielu krajach naraz, a jej iluzje zamieniały porządek w chaos. Plotki o nowej matronie, powstające z każdym nowym pokoleniem, tylko dawały początek nowym pytaniom — które z jej wcieleń jest tym „prawdziwym”? Czy jeśli przemawia, to swoim głosem? Jaka będzie cena za jej usługi?\nBoram Darkwill był ostatnim, który na własnej skórze poznał odpowiedź na ostatnie z tych pytań. Choć Czarna Róża wspierała go w drodze na tron, odrzucił pomoc doradców starannie wybranych przez jej członków, co zmusiło LeBlanc do podjęcia drastycznych kroków. Wykorzystawszy młodego szlachcica imieniem Jericho Swain do ujawnienia zaangażowania kultu w sprawę, pozwoliła, by stracono ją wraz z innymi głównymi spiskowcami... albo przynajmniej tak to wyglądało. W porę skontaktowała się z Darkwillem i odkryła, że jako władca coraz bardziej popada w paranoję i strach przed własną śmiertelnością.\n\nZłożywszy mu obietnicę wyjawienia sekretów, mających przedłużyć jego życie, LeBlanc powoli zatruwała umysł Darkwilla, nawet wtedy, gdy dodawała mu sił. Pod jego władzą noxiańska cześć oddawana sile stała się czymś zdecydowanie bardziej złowrogim. Wspólnie upewnili się, że legenda Swaina dobiegnie końca, okryta hańbą na polu bitwy Ionii.\n\nLecz Swain, ośmielony zakazaną wiedzą z Bastionu Nieśmiertelności, zrobił coś kompletnie niespodziewanego — zrzucił Darkwilla z tronu i zagarnął Noxus dla siebie. Nowy Wielki Generał nie był zainteresowany swoim dziedzictwem, lecz chwałą imperium, a takiego człowieka niełatwo jest spaczyć. LeBlanc zastanawiała się, czy po niezliczonych stuleciach w końcu znalazła godnego nemesis?\n\nJej czyny popchnęły Runeterrę na krawędź wojny totalnej wiele razy. W wyniku desperackich kampanii we Freljordzie, na szczytach Targonu i głęboko na pustyniach Shurimy, najmroczniejsza z magii zaczęła ponownie się rozprzestrzeniać, zacieśniając swoje kręgi wokół Noxusu. Niezależnie od tego, czy LeBlanc jest wciąż tą samą bladą czarodziejką, która zdradziła Żelaznego Upiora, czy tylko jednym z pustych odbić, to z pewnością posiada starożytne korzenie.\n\nCzarna Róża nie zakwitła jeszcze w pełni."
    },
    "Lee sin": {
        "name": "Lee sin",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/dd13baac33f9d14817a84fc280974caeb64a5dce-1215x717.jpg?accountingTag=LoL",
        "champ_url": "https://universe.leagueoflegends.com/pl_PL/champion/leesin/",
        "lore": "Spośród wszystkich duchów, które czczą Ionianie, o żadnym nie wymyślono tak wielu opowieści jak o smoku. Niektórzy wierzą, że jest on wcieleniem zniszczenia, a inni uważają go za symbol odrodzenia. Niewielu ma pewność w tej sprawie, jeszcze mniejsze grono było kiedykolwiek w stanie przyzwać moc smoczego ducha, a spośród nich nikomu nie udało się zrobić tego doskonalej od Lee Sina.\nGdy był jeszcze dzieckiem, przybył do klasztoru Shojin, twierdząc, że smok wybrał go na powiernika swojej mocy. Starsi mnisi widzieli przebłyski smoczego ognia w talencie chłopca, ale wyczuli również jego butną dumę i katastrofę, którą mogłaby sprowadzić. Z ostrożnością przyjęli go jednak na ucznia, choć, gdy inni czynili postępy, członkowie starszyzny wciąż polecali mu zmywać naczynia i szorować podłogi.\nLee Sin coraz bardziej się niecierpliwił. Pragnął wypełnić swoje przeznaczenie, a nie marnować czas na błahe obowiązki.\nZakradłszy się do ukrytych archiwów, odnalazł starożytne manuskrypty opisujące, jak zwrócić się do wymiaru duchowego, i postanowił zaprezentować swoje umiejętności w treningowej walce. W swojej bezczelności wyzwolił smoczy gniew w dzikim kopnięciu, paraliżując doświadczonego nauczyciela. Trawiony wstydem i wygnany za swoją arogancję, młodzieniec postanowił odpokutować za swoje czyny.\nLata mijały. Lee Sin zapuścił się daleko do odległych miejsc i bezinteresownie pomagał wszystkim w potrzebie. Wreszcie dotarł do Freljordu, gdzie spotkał Udyra, dzikiego człowieka, który zebrał w sobie pierwotne bestie swojej ojczyzny. Tak zwany Duchowy Wędrowca ledwo panował nad ścierającymi się wewnątrz niego siłami, toteż Lee Sin zaczął się zastanawiać, czy zapanowanie nad smokiem było w ogóle możliwe. Jako że obaj potrzebowali duchowego przewodnictwa, stworzyła się między nimi więź i mnich zaprosił Udyra w podróż powrotną do domu.\nWieść o tym, że imperium Noxusu najechało i okupowało Ionię całkowicie ich zdruzgotała. Mnisi ze wszystkich prowincji wycofali się, by bronić świętego klasztoru w Hiranie, wysoko w górach.\nLee Sin i Udyr zastali go obleganego. Noxiańscy żołnierze przedostali się do wielkiej sali Hirany. Gdy Udyr skoczył do akcji, Lee Sin zawahał się, widząc, jak jego dawni rówieśnicy i mistrzowie padali od mieczy wroga. Mądrość Hirany i Shojinu, ogromna część starożytnej kultury Ionii — wszystko to mogło przepaść.\nPozostawiony bez wyboru, przyzwał smoczego ducha.\nOtoczyła go nawałnica płomieni, spopielając jego skórę i wypalając oczy. Przepełniony dziką mocą, okaleczył najeźdźców gradem łamiących kości ciosów i szybkich kopnięć. Nieposkromiony duch z każdym uderzeniem żarzył się coraz jaśniej i goręcej.\nMnisi zwyciężyli, lecz desperackie czyny Lee Sina zniszczyły klasztor, a jego wzrok był nieodwracalnie stracony. Nareszcie spowity mrokiem ślepoty zrozumiał, że żaden śmiertelnik nigdy nie zmusi potęgi smoczego ducha do posłuszeństwa. Obolały, na skraju śmierci, nasunął na swoje niewidzące oczy kawałek tkaniny i chciał podjąć próbę zejścia po górskich szlakach.\nPowstrzymali go jednak mnisi, którzy przetrwali. Puściwszy wszelką żądzę mocy w niepamięć, ich uczeń wreszcie był gotowy zacząć od początku. Choć nie zapomnieli o jego poprzedniej arogancji, mnisi zaoferowali rozgrzeszenie. Gniew smoka był zabójczy i nieprzewidywalny, ale dusze najbardziej pokornych i godnych śmiertelników mogły sprostać jego płomiennej naturze i od czasu do czasu nim pokierować.\nOgromnie wdzięczny Lee Sin został z mnichami, by odbudować klasztor, a po zakończeniu prac i powrocie Duchowego Wędrowcy do Freljordu, całkowicie poświęcił się poszukiwaniu oświecenia.\nPo zakończeniu wojny z Noxusem nieustannie medytował nad swoją rolą w Ionii. Wiedząc, że jego ojczyzna nie przeszła jeszcze próby ostatecznej, Lee Sin musi pokonać siebie i smoczego ducha wewnątrz, by stawić czoła wszystkim wrogom, jakich gotuje dla niego przyszłość."
    },
    "Leona": {
        "name": "Leona",
        "region": "Targon",
        "image_url": "https://cmsassets.rgpub.io/sanity/images/dsfx7636/universe/bd31d8599bfa6d1a64e1a6ecde13548356ea525c-1215x717.jpg?accountingTag=LoL",
        "champ_url": "https://universe.leagueoflegends.com/pl_PL/champion/leona/",
        "lore": ""
    },
    "Lillia": {
        "name": "Lillia",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/582b71a9d168d66687558c98d0140a571fe6332c-1920x1133.jpg?accountingTag=LoL",
        "champ_url": "https://universe.leagueoflegends.com/pl_PL/champion/lillia/",
        "lore": "W Ionii magia jest wpleciona w ziemię. Lasy tętnią życiem, a cuda ze świata duchów dotykają drzew, przez co często mają one prawie tyle samo kolorów, co liście.\nIstnieje jednak ukryty las, czerpiący z innego rodzaju magii. Wewnątrz niego znajduje się roślina gromadząca w swoich kwiatach sny ludzkości.\nTo Śniące Drzewo, które wyrosło z nasiona Bogini Wierzby, wznoszącej się niegdyś nad starożytnym zagajnikiem znanym jako Omikayalan. Kiedy Bogini Wierzba została w tragiczny sposób wycięta, nasiono zakorzeniło się w tym, co nazywamy Ogrodem Zapomnienia. Śniące Drzewo, pielęgnowane przez Zielonego Ojca, Iverna — zgodnie ze zwyczajem potomków Omikayalan — zakręcało się ku górze, szerząc magię pragnień ludzkości za każdym razem, gdy kwitły pełne marzeń sennych pąki.\nLillia urodziła się, kiedy marzenie samego drzewa zostało schwytane w pączek, który spadł na ziemię, zanim mógł zakwitnąć — nic takiego nigdy wcześniej nie miało miejsca. Lillia wyrosła na niezręczną, dziwaczną sarenkę. Na jej głowie wciąż widniał kwiatowy pączek. Jedynym towarzystwem Lillii było jej matczyne drzewo oraz marzenia, które każdej nocy napływały do ogrodu.\nLillia zajmowała się pączkami snów i dzięki nim poznała ludzkość. Oczarowana ludźmi i miejscami, które ujrzała, spędzała każdą wolną chwilę na doświadczaniu zawirowania emocji oraz pragnień, widocznych dla śmiertelników tylko wtedy, gdy ci zamknęli oczy.\nLillia dbała o sny, więc opiekowała się również śniącymi. Traktowała każdego z nich jak nowego przyjaciela. Nie chciała niczego więcej, jak tylko pewnego dnia przywitać ludzi, którzy wyobrażali sobie takie cuda. Lillia tak bardzo tego chciała, że jej własne pragnienia w końcu zebrały się w pąku na drzewie.\nAle kiedy w końcu poznała ludzi, nie przypominało jej to znajomego snu. To było raczej jak przebudzenie.\nCoś działo się w świecie poza lasem Lillii. Wojna pochłonęła pobliskie ziemie niczym ogień, a z czasem do ogrodu zaczęło docierać coraz mniej snów. Śniące Drzewo również zachorowało, a jego pień owiły pnącza, z których wydobywała się ciemność.\nLillia dołożyła wszelkich starań, aby pielęgnować swoje matczyne drzewo i sny, które nadal znajdowały się w pąkach. Wkrótce jednak ogród stał się tak słaby, że wtargnęła do niego przemoc zewnętrznego świata. Pewnej nocy wojownicy weszli do lasu i gonili tajemniczą postać aż do Śniącego Drzewa. Przypadkowe zamachnięcie ostrza ścięło gałąź z pąkiem zawierającym niezrealizowane marzenie Lillii.\nLillia spanikowała i uśpiła wszystkich napastników, zszokowana różnicą między śmiertelnikami widzianymi w snach a tymi, których spotkała.\nOni wszyscy tak bardzo się bali — byli odarci z iskry i przypominali raczej plątaninę. Wyglądali jak obrzęki drzew…\nGdy wojownicy spali, a Lillia płakała, z tajemniczej, ściganej przez pozostałych osoby wyłonił się sen. Powoli unosił się ku pęczkowi znajdującemu się na złamanej gałęzi, która leżała na ziemi.\nLillia podniosła ją. Poczuła ten sen. Gdy szeptała do niego i go uspokajała, świecił coraz jaśniej — i ona też. Pąk na jej głowie rozwinął się, a magia zawirowała niczym pyłek kwiatowy. W tamtej chwili otworzyły się przed nią wszelkie możliwości i cuda. Lillia rozkwitła… do czasu, aż kichnięciem odstraszyła magię w kierunku lasu.\nWojownicy budzili się jeden po drugim, nie mogąc sobie przypomnieć, co sprowadziło ich do lasu, ani co zrobili. Nikt nie zauważył nieśmiałej sarenki chowającej się za drzewem. Lillia patrzyła z ulgą na odchodzących ludzi i wciąż widziała w nich plątaninę. Wiedziała jednak, że pod tym wszystkim jest jeszcze iskra.\nI że jeśli ich sny nie trafią do drzewa, ona musi przyjść z drzewem do nich.\nLillia podniosła swoją gałąź i opuściła ogród, wkraczając do świata ludzi — świata, który zawsze chciała poznać, choć ten przeraził ją teraz bardziej niż cokolwiek innego. Wcale nie przypominał jej tego, jak sobie go wyobrażała.\nUtrzymując się poza zasięgiem wzroku, Lillia pomaga teraz ludziom w narodzinach ich marzeń, czerpiąc je z przebłysków tego, kim mogą być, i tego, co może być uwięzione pod ich plątaniną. Pomagając ludziom realizować ich skryte sny, Lillia realizuje swoje własne marzenia, a pączek na jej głowie rozkwita, gdy jej serce wypełnia radość.\nChoć do Ionii po raz kolejny wkraczają ciemności, to jednak jest ona tylko maską, a pod nią kryje się znajoma iskierka nadziei. Tylko poprzez stawienie czoła światu i samej sobie Lillia może rozwiązać plątaninę, która oplata wszystko wokół."
    },
    "Lissandra": {
        "name": "Lissandra",
        "region": "Freljord",
        "image_url": "https://cmsassets.rgpub.io/sanity/images/dsfx7636/universe/7f1fa446e45698fa9b6b69c3005871d049293197-1215x717.jpg?accountingTag=LoL",
        "champ_url": "https://universe.leagueoflegends.com/pl_PL/champion/lissandra/",
        "lore": "W dawno zapomnianej przeszłości, nim piaski zrodziły, po czym wessały Shurimę, staromagiczne istoty swobodnie przemierzały Runeterrę. Na granicy krainy śmiertelników toczyły się ciągłe walki.\nW tych niebezpiecznych i zmiennych czasach na świat przyszły Lissandra oraz jej siostry, Serylda i Avarosa. Każda z nich próbowała na swój sposób ujarzmić siły wojny — i każda zapłaciła za to wysoką cenę. Usiłując przejąć dowodzenie nad niebiosami, Serylda straciła głos o pierwszym zmierzchu. Avarosa zmierzyła się z kotłującym się pod ziemią mrokiem i została ogłuszona jego pustką, która tylko czekała, by pochłonąć wszelkie istnienie.\nLissandra stawiła zaś opór dzikiej magii świata śmiertelników. Karą za jej bunt był skierowany prosto w oczy cios szponami pierwotnego boga — i oślepienie.\nChoć każda z sióstr utraciła część siebie, to właśnie na mroźnych polach, na których Lissandra stoczyła liczne bitwy, złączyły się one w jedno i zatriumfowały. Razem były niepowstrzymane… ale nawet więzy krwi nie mogły dać im wszystkiego.\nObrawszy sobie nowy cel, Lissandra postanowiła kroczyć pośród snów. Przyglądając się mglistym wizjom otaczającego ją świata, zrozumiała, że tylko ona dostrzega, czym naprawdę jest znajdujący się pod nią mrok — ziejąca otchłań, która stanowiła obietnicę nie tyle końca, co nieskończoności. Była to śmierć — równie niebezpieczna, co pełna potencjału. W tajemnicy przed siostrami, Lissandra zawarła w ich imieniu pakt z boskimi bytami, z którymi nawiązała kontakt. Obserwatorzy mieli je obdarzyć niemal całkowitą nieśmiertelnością w zamian za przygotowanie Runeterry na nadejście Pustki.\nTrzy siostry i najpotężniejsi z ich sojuszników zostali nazwani Zrodzonymi z Lodu. Ci, którzy potrafili się oprzeć najgorszym mrozom, mieli być oszczędzeni do samego końca.\nSiostry Lissandry stawały się jednak coraz bardziej niezadowolone. Avarosa mówiła, że od śmierci gorsza jest jedynie niewola. Nawet Serylda narzekała, obawiając się, co się stanie ze światem, o który tak bardzo walczyły. Lissandra znalazła się między młotem a kowadłem. Próbowała uspokoić siostry, jednocześnie prosząc Obserwatorów o więcej czasu, ale dla niezmierzonej nicości takie błahostki były bez znaczenia.\nPustka wlała się do świata śmiertelników na dalekiej północy, a wraz z nią tajemny sojusz Lissandry i Obserwatorów wyszedł na jaw. Wówczas Lissandra mogła już tylko pozwolić Pustce wszystko pożreć albo zrezygnować z tego, na czym najbardziej jej zależało — poświęciła więc siostry i sprzymierzeńców, których zdołały zgromadzić, zamykając Obserwatorów pod warstwą magicznego lodu, którego nie da się stopić.\nWkrótce odkryła jednak, że moce żywiołów tu nie wystarczą. Koszmarne byty, które zamroziła, były tylko pogrążone we śnie i powoli zamieniały otaczający je Prawdziwy Lód w coś znacznie mroczniejszego. Teraz to one z łatwością wędrowały pośród snów Lissandry, która za każdym razem budziła się przerażona, przysięgając wierność lodowatej wieczności, której nadejście obiecywały.\nJako jedyna ocalała, zebrała ostatnich sprzymierzeńców, którzy czcili ją i jej zmarłe siostry. Skoro Prawdziwy Lód miał moc opóźnienia nieuniknionego kresu wszechrzeczy, musieli zgromadzić go jak najwięcej i przeczesać zamarznięte ziemie w poszukiwaniu pozostałych Zrodzonych z Lodu.\nLissandra i pierwsi członkowie jej Mroźnej Straży robili wszystko, co było w ich mocy, by zmienić historię, przechwytując wszelkie zapisy tego, co naprawdę się wydarzyło… Mimo to plotki i przepowiednie przetrwały w mitach i pieśniach. Szeptano, że Avarosa i Serylda pewnego dnia wrócą, by zjednoczyć skłócone plemiona. Wszystkich tych, których uznawano za ich nowe wcielenia, Lissandra kazała po cichu zabijać. Czasem wracała wśród cieni, by odnowić moce, którymi ją obdarzono.\nPodobnie jak uwięzionego pod lodem zagrożenia, Lissandra nigdy nie była w stanie w pełni kontrolować krążących wokół sióstr legend. Bez względu na to, czy stało się tak z jej poczucia winy, czy też z arogancji, niemożność wymazania ich historii dała o sobie znać po raz kolejny. Pojawiło się bowiem dwoje potężnych Zrodzonych z Lodu — idealistka i zdobywca — którzy teraz przewodzą wielu plemionom Freljordu.\nLissandra bacznie ich obserwuje, czekając na sposobność, by napuścić ich na siebie nawzajem, i podwajając wysiłki w celu ostatecznego zagrzebania potwornych tajemnic, które zakopała głęboko pod cytadelą.\nMusi się jednak spieszyć, bo lód zaczyna topnieć."
    },
    "Lucian": {
        "name": "Lucian",
        "region": "Runeterra",
        "image_url": "https://cmsassets.rgpub.io/sanity/images/dsfx7636/universe_live/5a752c276c2b99c1a0bee1c1f81ea0bc156fd589-1215x717.jpg?accountingTag=LoL",
        "champ_url": "https://universe.leagueoflegends.com/pl_PL/champion/lucian/",
        "lore": ""
    },
    "Lulu": {
        "name": "Lulu",
        "region": "Bandle city",
        "image_url": "https://cmsassets.rgpub.io/sanity/images/dsfx7636/universe/8cadd76b5624b8dab1cafbdfe04ee285197dd594-1215x717.jpg?accountingTag=LoL",
        "champ_url": "https://universe.leagueoflegends.com/pl_PL/champion/lulu/",
        "lore": ""
    },
    "Lux": {
        "name": "Lux",
        "region": "Demacia",
        "image_url": "https://cmsassets.rgpub.io/sanity/images/dsfx7636/universe/7dae022eb3726b7b351cf90ad8351731907229a1-1215x717.jpg?accountingTag=LoL",
        "champ_url": "https://universe.leagueoflegends.com/pl_PL/champion/lux/",
        "lore": "Luxanna (dla przyjaciół Lux) dorastała w Wysokiej Srebrzystej w Demacii wraz ze swoim starszym bratem Garenem. Urodzili się w dostojnym rodzie Obrońców Korony, którego członkowie od pokoleń służą jako obrońcy królów Demacii. Ich dziadek ocalił króla w Bitwie o Burzowy Kieł, zaś ich ciotka Tianna została przed narodzinami Lux mianowana przywódczynią pułku elitarnej Nieustraszonej Gwardii.\nGaren przyjął swoją rolę w rodzinie z zapałem, wstępując do armii, kiedy był jeszcze młodym chłopakiem. Pod jego nieobecność Lux miała pomagać w zarządzaniu wieloma posiadłościami rodziny — było to zadanie, którego nienawidziła nawet jako dziecko. Chciała odkrywać świat i zobaczyć, co znajduje się za murami i granicami Demacii. Garen był jej idolem, a mimo to nie chciała słuchać jego rad o porzuceniu własnych ambicji.\nKu rosnącej frustracji nauczycieli, którzy chcieli przygotować ją do życia w pełnej obowiązków służbie na rzecz rodziny Obrońców Korony, Lux kwestionowała każdą z ich nauk, badała inne punkty widzenia i pożądała wiedzy dalece wykraczającej poza to, na co byli przygotowani. Mimo to niewielu było w stanie gniewać się na Lux, a to za sprawą jej radości życia i urzekającego optymizmu.\nNie wiedziano wtedy jeszcze, że nadchodzi czas zmian. Kiedyś magia doprowadziła Runeterrę na skraj wyniszczenia, a Demacia została założona jako miejsce, w którym takie moce były zakazane. Wiele baśni i ludowych podań w królestwie opowiadało o sercach, które, zwabione przez magię, stawały się mroczne. W istocie, wuj Garena i Lux został zabity przez zbuntowanego maga parę lat wcześniej.\nPojawiły się również szepty, pogłoski zza wielkich gór mówiące o tym, że magia znów budzi się do życia...\nPewnej pamiętnej nocy, gdy Lux jechała do domu, została zaatakowana przez watahę krwiożerczych wilków szablistych. W chwili przerażenia i desperacji młoda dziewczyna wypuściła nawałnicę magicznego światła głęboko z wnętrza siebie. Odpędziła bestie, ale i zaczęła drżeć ze strachu. Magia, zgroza z demaciańskich mitów, była taką samą częścią Lux jak jej rodowód Obrończyni Korony.\nZaczęły nękać ją obawy i wątpliwości. Czy stawała się zła? Czy była abominacją, którą należy wtrącić do więzienia bądź wygnać? W najlepszym przypadku, jeżeli jej moce zostałyby odkryte, dobre imię Obrońców Korony okryłoby się hańbą na zawsze.\nJako że Garen spędzał więcej czasu poza Wysoką Srebrzystą, Lux często bywała sama w komnatach ich rodzinnego domu. Z czasem coraz lepiej zaznajamiała się ze swoją magią, a bezsenne noce, które spędzała z zaciśniętymi pięściami, chcąc, by jej wewnętrzne światło zgasło, zdarzały się o wiele rzadziej. Zaczęła eksperymentować, w tajemnicy bawiąc się promieniami słońca na dziedzińcach i zmieniając je w ciała stałe, a nawet tworząc malutkie, świecące się postacie w swojej dłoni. Postanowiła utrzymać to w sekrecie na tyle, na ile mogła.\nKiedy Lux miała szesnaście lat, wraz z rodzicami, Pieterem i Augathą, wybrała się do ich wystawnej rezydencji w Wielkim Mieście Demacii, by być świadkiem wstąpienia Garena w dostojne szeregi Nieustraszonej Gwardii.\nMiasto oczarowało Lux. Było pomnikiem szlachetnych idei królestwa, dbało o i chroniło każdego obywatela. Właśnie tam Lux dowiedziała się o Oświeconych, dobroczynnym zakonie religijnym, który pomagał chorym i biednym. Wypełniając dworskie powinności u boku swojej rodziny, zbliżyła się do przedstawicielki zakonu o imieniu Kahina, która uczyła też Lux sztuki wojennej i przeprowadzała z nią treningi oraz sparingi w ogrodach posiadłości Obrońców Korony.\nSpędzając więcej czasu w stolicy, Lux wreszcie zaczęła uczyć się o szerszym świecie — o jego różnorodności i historii. Teraz rozumie, że demaciański sposób życia nie jest jedyny, a przejrzawszy na oczy widzi, że jej miłość wobec ojczyzny stoi na równi z jej chęcią uczynienia jej sprawiedliwszą... i być może trochę bardziej otwartą na magów takich jak ona."
    },
    "Malphite": {
        "name": "Malphite",
        "region": "Ixtal",
        "image_url": "https://cmsassets.rgpub.io/sanity/images/dsfx7636/universe/70ed76c744fd83c25375002f986940511c166d72-1215x717.jpg?accountingTag=LoL",
        "champ_url": "https://universe.leagueoflegends.com/pl_PL/champion/malphite/",
        "lore": "Przez ponad dwa tysiąclecia Shurima dominowała na całym świecie — była mocarstwem niepodważalnie panującym nad niezliczonymi ludźmi.\nTak było do dnia upadku Icathii.\nW chwili, gdy Pustka wdarła się do prawdziwego świata, armie Shurimy stanęły naprzeciw wroga, który nie dość, że mógł kompletnie zniszczyć imperium, to jeszcze zdawał się tym bardziej rosnąć w siłę, im bardziej z nim walczyły. Spaczenie rozprzestrzeniało się błyskawicznie z icathiańskich ruin, zalewając lądy i wypełniając oceany. Jego oślizgłe macki w końcu dotarły do południowych dżungli Ixtalu.\nNe’Zuk z Armii Wyniesionych był ixtalskim magiem żywiołów o olbrzymiej mocy i niezrównanej arogancji. Udał się do imperatora i oznajmił, że stworzy broń dość potężną, by mogła zwalczyć Pustkę i całkowicie zniszczyć ją u źródła.\nPo miesiącach nieludzkiej pracy Ne’Zuk ujawnił Monolit — latającą fortecę z żywego kamienia, kontrolowaną przez najwspanialszych magów żywiołów, której mury obronne obsadzali ixtalscy boscy wojownicy. Rozmiarami przypominający miasto Monolit szybował w kierunku pustkowi Icathii, a błyskawice wydobywające się z jego magicznych inhibitorów zamieniały piasek w szkło. Ne’Zuk dotarł na miejsce przeznaczenia ze swoją superbronią, by zmierzyć się z wyjącą, nieskończoną ciemnością tej potwornej krainy oraz hordami Dzieci Pustki.\nWalka trwała wiele tygodni. Takiego pokazu okrucieństwa nie widziano nigdy w Runeterze. Magia tak silna, że mogłaby zmieść z powierzchni ziemi całe cywilizacje lub obrócić kontynenty w proch, została skierowana na Pustkę.\nCiemność odpowiedziała adekwatnie. Jej nikczemna energia ryła głębokie dziury w żywym kamieniu, z którego zbudowany był Monolit. Na jego powierzchni zaczęły pojawiać się zagłębienia, nienaturalne płaty malphite’u — co po ixtalsku znaczy „zły kamień” — oraz przypominające minerały blizny. Forteca znajdowała się pod ciągłym atakiem i nie nadążała z samonaprawą swojej osłabionej superstruktury… Nawet potężna magia, która utrzymywała ją w powietrzu, miała swoje ograniczenia.\nGdy Ne’Zuk zwołał swych Wyniesionych braci do ostatniego, desperackiego ataku, stała się rzecz nieprawdopodobna. Opadający Monolit rozbił się o ziemię, rozdzierając powierzchnię Icathii i odkrywając Pustkę mieszczącą się pod nią.\nZnaczna część fortecy została zniszczona w tej otwartej paszczy — po prostu zniknęła po jej drugiej stronie. Pozostała część opadła niczym wielka ruina, zasnuwając krajobraz zniszczony przez straszliwe, z nagła przerwane starcie. Przetrwał tylko jeden z Wyniesionych — Ne’Zuk wydostał się z wraku, krztusząc się pyłem z resztek tego, co miało być jego największym triumfem, a zostało porażką. Zbiegł, próbując ujść z życiem.\nWbrew wszelkiemu rozsądkowi, niektóre kawałki Monolitu wytrzymały katastrofę, a w ich wnętrzu tliło się magiczne życie. Odrzucone daleko odłamki próbowały się uzdrowić i odtworzyć to, czego częścią do niedawna były. Nieskończony głód Pustki pożerał je, pozostawiając tylko niewielkie kształty delikatnie drżące w pyle.\nWbrew wszelkim przeciwnościom jeden odłamek pozostał jednak cały.\nZakopany głęboko pod ziemią i zapomniany nawet przez mieszkańców otchłani powoli gromadził siły. Przetrwał i po wielu wiekach przebudził się, zdając sobie sprawę, że był sam.\nWiele czasu minęło od tego strasznego dnia i Malphite, ostatni odłamek Monolitu, stał się jedną z legend Runeterry. Podobno widziano go wszędzie, od Targonu aż po Zaun. Czasami słychać jego głośne ryki w głębokich jaskiniach, a czasami ciche nucenie, jakby wspominał dźwięki ze świata niegdyś mu znanego.\nMimo że istniał tak długo, to zapał rozpalony w nim przez Ne’Zuka podczas tworzenia Monolitu nie osłabł. Malphite wie, że wkrótce będzie musiał ponownie zmierzyć się z nadciągającą ciemnością, z którą niegdyś walczył, ponieważ Pustka ponownie zagraża Runeterze."
    },
    "Malzahar": {
        "name": "Malzahar",
        "region": "Pustka",
        "image_url": "https://cmsassets.rgpub.io/sanity/images/dsfx7636/universe/4d00c991cdb0d9f22cf71a0c5536173df37abafa-1215x717.jpg?accountingTag=LoL",
        "champ_url": "https://universe.leagueoflegends.com/pl_PL/champion/malzahar/",
        "lore": "Od dawien dawna w świetle shurimańskiego słońca żyli ci, których pobłogosławiono darem jasnowidzenia. Malzahar, jedyny syn starzejących się handlarzy talizmanami, zdał sobie sprawę ze swojego daru dopiero po śmierci rodziców. Zmarli na wyniszczającą chorobę, pozostawiając młodego chłopca na pastwę ulic Amakry. Za monetę bądź okruszki chleba przepowiadał przyszłość w rynsztoku.\n\nJego przepowiednie okazywały się być coraz celniejsze, a jego reputacja rosła. Wykorzystywał swój dar i przewidywał, kogo poślubi opiekun wielbłądów albo która karta będzie czarna, a która czerwona w grach szachrajów na bazarze. Niedługo potem przychodzili do niego klienci odziani nie w brudne sandały, a w ciżmy wysadzane diamentami.\n\nJednakże mimo tego Malzahar nie był w stanie zobaczyć swojego przeznaczenia. Jego przyszłość była ukryta.\n\nBędąc coraz bardziej rozczarowanym własnym sukcesem, zauważył, iż nie wszyscy ludzie są równi i był świadkiem, jak ci niezadowoleni z życia brutalnie wylewali swoje smutki na swoich pobratymców. Stało się dla niego jasne, że ludzie, często z własnej winy, byli zamknięci w nieprzerwanym kręgu bólu i żadna napawająca nadzieją przepowiednia nie była w stanie tego przełamać. Niedługo potem Malzahar czuł w sobie już tylko nicość, co w ostateczności doprowadziło go do wyrzeknięcia się wszystkiego i opuszczenia Amakry na dobre.\n\nLatami wędrował po świecie, począwszy od pustkowi pomniejszych sai, a na ruinach starej Shurimy skończywszy. Oddalił się od wszystkich, dzięki czemu wreszcie mógł być sam na sam ze swoimi myślami. Rozmyślał nie tylko o tym, jak zimni potrafią być ludzie, ale też o tym, jak bardzo spaczony może stać się świat. Majaki razem z nienaturalnymi szeptami o wojnie, niepokoju i bezkresnym cierpieniu dręczyły go w każdej godzinie jego życia.\n\nZaszedł daleko, wystarczająco daleko, by piasek zamienił się w sól. Nie mógł wiedzieć, że trafił do Icathii, zaginionego miasta zniszczonego przez wojny minionej ery. Tam, spozierając prosto w głębię otchłani, Malzahar otworzył swój niespokojny umysł — desperacko potrzebował zrozumienia.\n\nPustka odpowiedziała.\n\nTo byłby koniec każdej innej opowieści, ale jakimś cudem Malzahar przetrwał. To, co leżało w ciemnościach pod ziemią, otarło się o duszę złamanego wieszcza i choć chwila ta trwała tylko ułamek sekundy, jego umysł został całkowicie nasycony nieprzeniknioną energią.\n\nSamotna postać, która wydostała się z Icathii, nie była już człowiekiem, a czymś więcej. W otchłani Malzahar ujrzał koniec całego cierpienia, którego był świadkiem jako śmiertelnik. Uświadomił sobie, że przyszłość, rzekomo przed nim ukryta, była wizją jego prawdziwego powołania — miał popychać świat ku nieuniknionemu zapomnieniu. Musiał powrócić do swoich ludzi i szerzyć słowo świętej nicości, która z chęcią ich przyjmie, nie bacząc na to, czy wierzą, czy też nie. Miał się stać zwiastunem zbawienia świata.\n\nMalzahar znalazł swoich pierwszych apostołów wśród nomadów głębokiej pustyni. Na oczach tych niedowiarków użył swoich nowych, nadanych mu przez Pustkę mocy i rozdarł ziemię, przywołując pełzające, potworne stwory, gotowe zabić każdego, kto mu się sprzeciwi. Kilka miesięcy później dziwne plotki zaczęły rozprzestrzeniać się razem z kupieckimi karawanami. Plotki o mężczyznach i kobietach z ochotą poświęcających się ukrytym mocom, plotki o potężnych trzęsieniach ziemi, otwierających skały Shurimy w pęknięciach długich na setki kilometrów.\n\nOd tamtego momentu legenda Malzahara trafiła nawet do północnych portów. Wyznawców „Proroka” było coraz więcej, a ludzi w pobliskich osadach ponoć nawiedzały złowieszcze wizje, wyciągające ręce po ich serca. Strach dał początek przesądom i teraz nawet niepokorni mieszkańcy odległych pustkowi składają zwierzęta w ofierze, by zaspokoić stworzenia pełzające pod powierzchnią.\n\nNie domyślają się, że to jedynie pomaga Malzaharowi w staniu się pasterzem końca świata."
    },
    "Maokai": {
        "name": "Maokai",
        "region": "Wyspy cienia",
        "image_url": "https://cmsassets.rgpub.io/sanity/images/dsfx7636/universe/84c4c1903f629fad7cd061476ec81c1b6d913140-1215x717.jpg?accountingTag=LoL",
        "champ_url": "https://universe.leagueoflegends.com/pl_PL/champion/maokai/",
        "lore": "Maokai to olbrzymi drzewiec przepełniony gniewem, który walczy z koszmarami z Wysp Cienia. Stał się ucieleśnieniem zemsty, gdy magiczny kataklizm zniszczył jego dom, opierając się nieśmierci tylko dzięki wodom życia, które w nim płynęły. Niegdyś był spokojnym duchem natury, ale teraz Maokai walczy zawzięcie, aby pozbyć się klątwy ciążącej na Wyspach Cienia i przywrócić dawne piękno swojemu domowi.\nNa długo przed pojawieniem się istot żywych z fal oceanicznych powstał łańcuch wysp ze skał i gliny. Wraz z ich stworzeniem narodził się Maokai, duch natury. Przyjął on formę drzewca, jego ciało pokryła kora, a długie kończyny upodobniły się do gałęzi. Maokai czuł się bardzo samotny na swojej ziemi, lecz wyczuwał także jej potencjał dla rozwoju życia. Przemierzał wyspy w poszukiwaniu oznak życia, popadając przy tym w coraz większą samotność.\nNa jednej pagórkowatej wyspie pokrytej miękką i żyzną glebą Maokai wyczuł źródło nieskończonej energii wydobywającej się spod ziemi. Zapuścił więc swoje ogromne korzenie na głębokość źródła magicznej wody życia i zaczerpnął z niego. Dzięki temu urodzajnemu płynowi był w stanie stworzyć wiele roślin, które zasadził na wyspach.\nNiedługo potem wyspy pokryły zielone lasy, sosnowe zagajniki i wiele innych rodzajów roślin, a we wszystkim można było poczuć tę cudowną magię. Wspaniałe drzewa z ogromnymi koronami i wielkimi, krętymi korzeniami pokryły wyspy bujną zielenią. Obfita roślinność przyciągnęła także inne duchy natury, a zwierzęta żyły na urodzajnej ziemi.\nGdy ludzie przybyli na wyspy, także zachwycali się ich bogactwem i utworzyli społeczność badaczy oddanych odkrywaniu tajemnic świata. Mimo że Maokai był czujny, widział, jak szanują oni świętość jego ziem. Wyczuwając głęboką magię lasów, ludzie zbudowali swoje domy w mniej zarośniętych miejscach, by nie naruszać spokoju duchów natury. Od czasu do czasu Maokai ujawniał się tym, których uznał za godnych zaufania, i błogosławił ich wiedzą zielonych lasów, a nawet swoim największym darem – podziemnym źródłem, dzięki któremu można uleczyć śmiertelne rany.\nUpłynęło wiele wieków, a Maokai żył w doskonałej harmonii i szczęściu, dopóki na wyspach nie pojawiła się flota żołnierzy zza morza. Maokai czuł, że stanie się coś okropnego. Król ogarnięty żalem zakopał ciało swojej królowej i, w nadziei na przywrócenie jej do życia, skąpał jej rozkładające się zwłoki w uzdrawiających wodach. Królowa, ożywiona jako gnijące truchło, błagała o powrót do umarłych. Król próbował naprawić swój błąd, nieświadomie rzucając klątwę na wyspy.\nMaokai odczuł pierwsze oznaki zbliżającej się katastrofy, która wkrótce zniszczy jego ziemie. Wyczuwał obecność przerażającej mocy pod ziemią, a jego samego dotknął przenikliwy chłód.\nGdy zniszczenie zaczęło się rozprzestrzeniać, Maokai desperacko zasięgnął swoimi korzeniami w głąb ziemi i zaczerpnął ze źródła, nasycając swoje ciało jego magią. Nim dosięgnęła go przeklęta woda, Maokai wycofał swoje korzenie, blokując przy tym dostęp do wody. Wydał z siebie okropny ryk, gdy jego święte źródło, które powierzył ludziom, zostało całkowicie zatrute – wiry kłębiące się pod wodą splugawiły wszystko.\nKilka chwil później, gdy mgła otaczająca wyspy stała się czarna, wszystkie żywe stworzenia zostały uwięzione między życiem a śmiercią. Maokai obserwował w agonii, jak wszystko, co znał – rośliny, duchy natury, zwierzęta i ludzie, zmieniają się w cienie. Jego gniew rósł; piękno, które doskonalił od malutkich sadzonek, zostało zniszczone w jednym momencie przez nieostrożnych ludzi.\nMgła odbierająca życie zebrała się wokół Maokaia i zapłakał, gdy piękne kwiaty zdobiące jego ramiona zmieniły się w pył. Jego ciało przeszedł chłód i przemieniło się w powykręcane, sękate korzenie i splątane gałęzie, gdy mgła zaczęła wysysać z niego życie. Lecz rdzeń Maokaia został nasycony cennymi wodami życia, dzięki czemu uniknął okropnego losu nieśmierci.\nGdy wypaczone zjawy i przerażające wynaturzone istoty zajęły wyspy, ludzie bez życia otoczyli Maokaia. Ogarnięty furią zmiótł duchy swoimi potężnymi gałęziami, zauważając, że jest w stanie roznieść ich w pył ciosami. Wstręt przeszył Maokaia. Nigdy wcześniej nikogo nie zabił. W szale ruszył na bezduszne istoty, lecz było ich setki, przez co musiał uciekać.\nJego dom stanął w ruinach, a towarzysze zostali przemienieni w chodzące koszmary. Maokai nie miał wyboru, musiał opuścić przeklęte wyspy. Lecz czuł płynące głęboko w nim święte wody, które dawały mu życie. Przeżył Zniszczenie dzięki tej samej esencji, która rozwinęła życie na wyspach, dlatego nie mógł porzucić teraz swego domu. Jako pierwszy duch natury Błogosławionych Wysp, Maokai będzie walczył, by przywrócić ład na swej ziemi.\nOtoczony przez niezliczone hordy podłych bestii i mroczną mgłę, Maokai trwa w walce i pragnie się zemścić na złu, które splugawiło wyspy. Jedyną satysfakcję daje mu bezlitosny pogrom bezdusznych widm, które przemierzają jego ziemie.\nCzasem udaje się Maokaiowi przepędzić mgłę i duchy, uwalniając zagajniki i gęstwiny z ich rąk. Mimo że życie nie pojawiło się na przeklętej ziemi od ponad wieku, Maokai stara się tworzyć schronienia, choćby tymczasowe, wolne od zarazy i smutku.\nTak długo jak Maokai nie przestaje walczyć, nadzieja ciągle istnieje, ponieważ płynie w nim nieskażona woda życia, ostatnia szansa na ratunek dla wysp. Gdy ziemie znów pokryje zieleń, Maokai również wróci do swojej dawnej postaci. Duch natury sprowadził życie na wyspy dawno temu i nie spocznie, póki nie wrócą do pełni swej świetności."
    },
    "Master yi": {
        "name": "Master yi",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/80e5b987ed8bf072e8987afc3e5f75f02f5c2c84-1215x717.jpg?accountingTag=LoL",
        "champ_url": "https://universe.leagueoflegends.com/pl_PL/champion/masteryi/",
        "lore": "W centralnej prowincji Ionii o nazwie Bahrl istniała niegdyś górska osada, położona w zacisznym zakątku o niespotykanej urodzie. Właśnie tu, w wiosce Wuju, dorastał Yi, ucząc się sztuki władania mieczem i goniąc za marzeniem, które okazało się tragiczne w skutkach.\nJak większość dzieci podziwiał tych, którzy nosili jedwabne szaty i dzierżyli ostrza o poetyckich nazwach. Jego rodzice parali się kowalstwem, a Yi zawsze zwracał uwagę odwiedzających ich warsztat wojowników. Poranki spędzał w ogrodzie, ćwicząc walkę z matką, a wieczory upływały mu na recytowaniu ojcu poezji przy świetle świec. Gdy nadszedł czas, by Yi rozpoczął naukę pod uważnym okiem mistrzów Wuju, jego rodzice pękali z dumy.\nWykazując się takim samym talentem i dyscypliną na treningach co w życiu codziennym, przerósł wszelkie oczekiwania. Wkrótce „Młody Mistrz” Yi był na językach całej wioski.\nSkromny uczeń myślał jednak o innych terenach Ionii. Ze szczytów najwyższych pagód dostrzegał dalekie miasta, o których nikt nigdy nie wspominał. Kiedy jednak chciał wyruszyć w dół góry z ostrzem w dłoni, mentorzy go powstrzymali. Osada Wuju została założona przez ludzi, którzy uważali swoją sztukę walki za zbyt cenną, by się nią dzielić, i zbyt czystą, by przelewać krew — dlatego przez wiele stuleci pracowali nad nią w odosobnieniu, nie zdradzając jej prawdziwej natury nikomu z zewnątrz.\nWszystko to się zmieniło, kiedy Yi zauważył kłęby dymu unoszące się nad odległymi miastami. Noxiańskie korpusy wojenne uderzyły od wybrzeża, podbijając osadę za osadą i zalewając prowincje krwawymi falami. Yi nie zastanawiał się długo — stawiając lud Ionii ponad uświęconą tradycją Wuju, pognał na ratunek Pierwotnej Krainie. Ku powszechnemu zdumieniu przedarł się do pierwszego szeregu z prędkością światła, siejąc chaos w zastępach wroga z pomocą niesamowitej techniki, nieznanej nikomu z obecnych na polu bitwy.\nWieść o niepowstrzymanym wojowniku rozniosła się po okolicy niczym górska mgła. Czerpiąc inspirację z jego męstwa, inni uczniowie z Wuju włączyli się do bitwy i wszyscy razem udali się do Navori, gdzie wojna rozszalała się najbardziej.\nNoxiańscy przywódcy uznali Wuju za zagrożenie, którego nie można zlekceważyć. Odkryli, skąd pochodzą niezwykli wojownicy, i postanowili przypuścić bezlitosny atak na ich wioskę. W ciągu zaledwie jednej nocy z powierzchni ziemi zniknęła cała osada, a jej kultura i mieszkańcy przepadli w chemicznym ogniu, którego nie mogła postrzymać żadna broń.\nKiedy wojna wreszcie dobiegła końca, Yi wrócił do domu jako jedyny ocalały, by znaleźć na miejscu jedynie zgliszcza. Magia tej ziemi została zbezczeszczona, a wszyscy, których znał i kochał, zginęli. Choć ciało nie ucierpiało, duch został złamany i tak Yi stał się ostatnią ofiarą ataku. Żaden z wojowników praktykujących styl Wuju nie został przy życiu, więc tytuł mistrza mógł trafić tylko do niego.\nPogrążywszy się w żalu, Yi zaszył się na odludziu i zaczął obsesyjnie trenować, by zagłuszyć poczucie winy. Mądrość dawnych mistrzów, którą nosił w sercu, zdawała się blednąć z dnia na dzień. Yi zaczął wątpić, czy jeden człowiek jest w stanie uchronić od zapomnienia całe dziedzictwo… dopóki nie spotkał kogoś, kogo w ogóle się nie spodziewał.\nDziwny, przypominający małpę vastajański wojownik wyzwał go na pojedynek. Master Yi niechętnie spełnił żądanie stworzenia i z łatwością je pokonał. Małpi przeciwnik nie chciał jednak dać za wygraną, wracając każdego dnia i stosując coraz sprytniejsze sztuczki, które zmuszały Yi do improwizacji. Po raz pierwszy od wielu lat Yi znów poczuł ducha Wuju.\nYi i tajemniczy wojownik ścierali się przez wiele tygodni, aż w końcu sponiewierany nieznajomy padł na kolana i przedstawił się jako Kong z plemienia Shimonów. Ubłagał Yi, by go uczył — mistrz dostrzegł w tej lekkomyślnej, lecz zdeterminowanej istocie materiał na ucznia. Szkoląc Konga, Yi odnalazł cel w życiu. Przekazał mu wiedzę o drodze Wuju i podarował zaklęty kostur oraz honorowy tytuł na znak złożonej przysięgi — od tego dnia Kong był znany jako Wukong.\nOd tego dnia razem przemierzają Pierwotną Krainę, by Yi mógł oddać cześć dziedzictwu swojego utraconego domu i stać się mistrzem nie tylko z nazwy."
    },
    "Mel": {
        "name": "Mel",
        "region": "Noxus",
        "image_url": "https://cmsassets.rgpub.io/sanity/images/dsfx7636/universe/4de677b45fdaaa7874a030c6c8865e9ffdb6a0ba-1920x1080.jpg?accountingTag=LoL",
        "champ_url": "https://universe.leagueoflegends.com/pl_PL/champion/mel/",
        "lore": "Matko,\njeden z żołnierzy podarował mi dzisiaj Twoją maskę.\nBezwiednie wodziłam po pęknięciach, chłonąc każde wgniecenie, każdą pozostałość niezliczonych bitew, z których wychodziłaś zwycięsko — i tej jednej, której nie udało Ci się wygrać.\nDopiero teraz, gdy wpłynęliśmy na wody Noxusu, zaczyna do mnie docierać, co się stało. Odeszłaś. Znowu. Ale tym razem nie mogę już liczyć na Twój powrót.\nWiem, że nie chciałabyś, żebym się zamartwiała. Poradziłabyś mi, żebym była dumna — jestem wszak „Wilkiem”, którego tak bardzo pragnęłaś. Mimo to zastanawiam się, czy stałam się tym, kim chciałaś, bym była, czy może kimś, kto był Ci potrzebny.\nChoć tyle się zmieniło, częściowo czuję się równie zagubiona, co ponad dziesięć lat temu. Gdy teraz wspominam, jak kuzyn Jago przywitał mnie, kiedy pierwszy raz przybyłam do Piltover, zdaję sobie sprawę, jak wielką litość mi okazał. Jasno dałaś wtedy do zrozumienia, że zostałam dostarczona, wręcz oddana, i nie zamierzasz po mnie wracać. A mimo to przez wiele lat każdego wieczoru tęskniłam — jak córka tęskni za matką. Każdego ranka budziłam się, czując pustkę, którą zostawiłaś. Starałam się wypełnić ją czymkolwiek, dowodząc, że zasługuję na miłość własnej matki.\nŻyłam w jedyny znany mi sposób — jako szybki, przebiegły Lis. Zdobyłam zaufanie Rady. Jeszcze chwila, a całe Piltover tańczyłoby na mojej dłoni. Szkoda, że Ty mi nie zaufałaś, Matko. Nie zostałabym wtedy z tym bałaganem. Nie musiałabym zmagać się z\nNie, to nie takie proste.\nWiem, że chciałaś mnie chronić. Po swojemu. Nigdy nie przypuszczałam, że mam w sobie tak potężną magię, ale jest wiele kwestii dotyczących mojej przeszłości, o których nie myślałam, póki nie odeszłaś. Prawdę mówiąc, to przytłaczające… Tym bardziej żałuję, że nie walczyłam u Twego boku. Nawet nie potrafię sobie wyobrazić, jak wyglądało unikanie ścigającej Cię Czarnej Róży przez tyle lat. Ale wiem, że nigdy nie bałaś się o swoje życie. Jeśli już, to obawiałaś się o Kino i mnie. A ostatecznie to ja stałam się Twoją zgubą. Może zawsze wiedziałaś, że należy się mnie bać.\nPrzepraszam, Matko, ale nie żałuję tego, że uchroniłam moje miasto. Sama powtarzałaś, że potęga wymaga poświęceń. Tak brzmiało Twoje kredo, którym wszystko usprawiedliwiałaś. Czy kiedykolwiek pomyślałaś, jaki wpływ miało to na mnie? Na nas? Czy było warto? Teraz ja ponoszę wszystkie konsekwencje.\nTyle przede mną ukrywałaś. Prawdę o moim ojcu. Tożsamość zabójcy Kino. I — co chyba najpilniejsze — swój zatarg z Czarną Różą, która teraz chce się zemścić na mnie. Podejrzewam, że to dopiero wierzchołek góry lodowej i że odkryję jeszcze wiele kłamstw Twoich i tej „Oszustki”.\nZamierzam poznać wszystkie Twoje tajemnice.\nŻałuję, że nigdy nie przeczytasz tych słów, ale mam nadzieję, że spoglądasz na mnie z Volrachnun. Wyrzucę ten list za burtę, aby pochłonęły go wody nad wybrzeżem Rokrund, gdzie kiedyś pokonałaś samą śmierć.\nWkrótce dotrę do krainy, w której przyszłam na świat, a mimo to będę tam obca. Nawet nasi strażnicy nie uważają mnie za prawdziwą Medardę, choć ich nieufność, którą skrywają w sercach, nie wypływa z ich ust. Nie mogę być dumna z narodu, który ceni siłę, a jednocześnie rozwija się dzięki rozlewowi krwi. Nie zamierzam też biernie przyglądać się szalejącemu chaosowi. Matko, nauczyłaś mnie, jak przetrwać. A ja nauczyłam się, jak żyć. Choć nakłoniłaś mnie, bym została Wilkiem, nigdy nie porzucę ścieżki Lisa.\nPewnie nie tak to sobie wyobrażałaś… ale wracam do domu, Matko.\nI zamierzam zmienić tutejszy stan rzeczy.\nPóki moje serce bije,\nTwoja córka, Mel"
    },
    "Milio": {
        "name": "Milio",
        "region": "Ixtal",
        "image_url": "https://cmsassets.rgpub.io/sanity/images/dsfx7636/universe/dd4af82c030747102e172282ad11f694c4a52562-1920x1080.jpg?accountingTag=LoL",
        "champ_url": "https://universe.leagueoflegends.com/pl_PL/champion/milio/",
        "lore": "Historia Milio rozpoczyna się wiele pokoleń wstecz. Dwie mistrzynie żywiołów, jego babka Lupé wraz ze swoją siostrą bliźniaczką Luné, plotły wspólnie ziemiste i ogniste aksjomaty, aby sprostać próbom Vidalionu i dołączyć do Yun Tal. Gdy jednak Luné została przyłapana na intrydze przeciwko kaście, obie siostry zostały skazane za jej przewiny i poniosły karę. Lupé wygnano do najdalszych krańców Ixtal, a Luné właściwie zniknęła razem z resztkami zaufania jej siostry.\nZanim narodził się Milio, jego rodzina zrobiła, co mogła, żeby wyciągnąć z nowego życia jak najwięcej. Zaznał tylko miłości i radości. Dla niego wioska przypominała raj. Czegoż więcej mógł zapragnąć?\nGdy Milio był już w odpowiednim wieku, Lupé spróbowała nauczyć wnuka aksjomatu. Reszta jej rodziny zawiodła, ale Milio okazał się obiecującym uczniem. Czuł naturalny pociąg do żywiołów, lecz miał trudności ze zrozumieniem zasad i twardej dyscypliny. Rozczarowana Lupé porzuciła wszelkie nadzieje i przestała uczyć Milio.\nPostanowił zatem kontynuować naukę na własną rękę. Bez obecności swojej babki zapomniał o nakładanych przez nią ograniczeniach. Podczas badań nad samą naturą wymyślił własne zasady i w końcu opanował ogień, czyli jedyny aksjomat, którego nie mogła nauczyć go babka.\nW ogniu było jednak coś, co go niepokoiło. Czy rzeczywiście ten żywioł musiał być tak niszczycielski, zwłaszcza skoro Milio widział już, że stać go na wiele więcej?\nOdpowiedź stała się jasna pewnego wieczora, gdy Milio gonił letnie świetliki. Zaprowadziły go do rannej łowczyni z wioski, która nie mogła się ruszać. Próbował ustabilizować ją za pomocą aksjomatu ognia, ale to nie wystarczyło. Wioskowy uzdrowiciel był zbyt daleko, więc Milio postanowił połączyć aksjomat z leczącą mocą.\nGdy położył swe ręce na brzuchu łowczyni, poczuł płomyk ciepła… Bardzo znajome i kojące uczucie, jakby dotyku samej duszy. Jej wewnętrznego płomienia. Następnie Milio poczuł ten sam płomień wewnątrz siebie. Wyczuwał go w drzewach, w liściach, tak jakby każdy fragment dżungli ożywał niczym przytulne ognisko.\nSkupiając całą swoją energię na tym uczuciu, wykorzystał wszystko, czego nauczył się od natury, aby wydobyć ten ogień. Efektem tego działania była mała, nieśmiała istota z szerokimi, przyjaznymi oczami. Milio umieścił ją na ranie łowczyni i poczuł, jak wewnętrzny płomień stwora leczy ją od środka.\nTego wieczora odkrył zupełnie nowy aksjomat, który czule nazwał „kojącym ogniem”.\nMilio pobiegł do domu, aby pokazać rodzinie swoje dzieło. Na ich oczach stworzył kolejny kojący płomień, który tańczył radośnie na jego dłoni, czyli swojego „fuemigo”, a jego krewni wiwatowali.\nJego babka Lupé nie była jednak zadowolona z tego osiągnięcia.\nWidząc, jak Milio opanował aksjomat w tak młodym wieku, Lupé wiedziała, że jej wnuk zrobił to, co nie udało się reszcie rodziny. Jego umiejętności mogły wreszcie zakończyć wygnanie Lupé i przywrócić rodzinę na jej należne miejsce wśród kasty rządzącej Ixtal. Martwiła ją jednak fascynacja ogniem u Milio i to, w jaki sposób jego kiełkujące umiejętności sprzeciwiały się klasycznym naukom dotyczącym aksjomatu.\nPomimo tego Lupé przeznaczyła wszystkie swoje siły na odkupienie. W całości poświęciła się Milio, rozwijając i kształtując jego umiejętności, przygotowując go na opuszczenie domu, podróż do Ixaocanu i uwolnienie jej spod brzemienia błędów siostry. Milio poczuł ciężar tego zadania na swoich barkach. Sama myśl o opuszczeniu domu na własną rękę napawała go przerażeniem, ale ponieważ najbardziej na świecie kochał własną rodzinę, był w stanie odnaleźć odwagę, jeżeli miałaby ona zapewnić jego bliskim szczęście.\nPodczas przygotowań do podróży razem ze swoją babką Milio stworzył specjalny plecak, który nazwał swoją „furnasitą”, wewnątrz której mógł trzymać swojego wiecznie płonącego fuemigo. Następnie, z ciężkim sercem, ale szerokim uśmiechem, Milio opuścił swoją wioskę w wieku dwunastu lat wyposażony jedynie w swą zaufaną furnasitę i kilka nowych ubrań uszytych przez jego rodzinę.\nPrzebył cały Ixtal, torując sobie drogę w dżungli, śpiąc pod gwiazdami i poznając po drodze nowych przyjaciół. Przy okazji wysyłał też częste listy, w których opisywał swoje przygody. Po długiej wędrówce Milio wreszcie dotarł do Ixaocanu, w którym wkrótce rozpoczął swoje szkolenie, aby rzucić wyzwanie Vidalionowi.\n„Chłopiec z kojącymi płomieniami” wkrótce ściągnął na siebie uwagę kilku osób, w tym więzioną pod miastem Luné, która czekała na uwolnienie. Nawet Milio słyszy szepty, które towarzyszą mu w całym mieście, ale koncentruje się na tym, żeby dołączyć do Yun Tal i dać rodzinie powody do dumy."
    },
    "Miss fortune": {
        "name": "Miss fortune",
        "region": "Bilgewater",
        "image_url": "https://cmsassets.rgpub.io/sanity/images/dsfx7636/universe/7a7dfab84bcd6b60f46152918923ef939b9ddb6a-1215x717.jpg?accountingTag=LoL",
        "champ_url": "https://universe.leagueoflegends.com/pl_PL/champion/missfortune/",
        "lore": ""
    },
    "Mordekaiser": {
        "name": "Mordekaiser",
        "region": "Noxus",
        "image_url": "https://cmsassets.rgpub.io/sanity/images/dsfx7636/universe/501b0517a4a07fc650d6b9e1d8e5a330d85249da-1920x1038.jpg?accountingTag=LoL",
        "champ_url": "https://universe.leagueoflegends.com/pl_PL/champion/mordekaiser/",
        "lore": "W minionej epoce zaciekły pan wojny, Sahn-Uzal, siał spustoszenie w puszczach północy. Napędzany mroczną wiarą, miażdżył każde plemię i każdą osadę na swojej drodze, tworząc imperium skąpane w śmierci i krwi. Gdy jego życie miało się ku końcowi, czerpał wielką satysfakcję ze świadomości, że bez wątpienia zasłużył na wieczne miejsce przy stole bogów we wspaniałej Komnacie Kości.\nJednak kiedy umarł, nie czekały na niego żadne komnaty ani chwała. Zamiast tego Sahn-Uzal stanął na pustym, szarym pustkowiu, obleczony eteryczną mgłą i dręczony kakofonicznymi szeptami. Co jakiś czas inne zagubione dusze zbliżały się do niego — były niewiele więcej niż duchowymi kształtami, które przemierzały własną krainę zapomnienia.\nGniew opanował Sahn-Uzala. Czy jego wiara była fałszywa? Czy może jego prymat nad światem nie wystarczył, żeby zagwarantować mu upragnioną nieśmiertelność? Z pewnością ta pustka nie mogła być wszystkim... lecz wydawała się nie mieć końca. Patrzył, jak pomniejsze duchy powoli niknęły we mgle, padając ofiarą rozpadu i czasu.\nAle Sahn-Uzal opierał się niknięciu.\nDzięki swojej woli, zahartowanej szałem i cierpieniem, nie rozpadał się w pył. Z czasem nieprzeniknione, pozbawione źródła szepty tamtego miejsca skrystalizowały się w postaci słów, które mógł prawie zrozumieć — był to ochnuński, bluźnierczy język, którym nikt wśród żywych się nie posługiwał. W tym, co pozostało z umysłu Sahn-Uzala, powoli zaczął kształtować się niecny plan. Zaczął słać wabiące szepty przez zasłonę pomiędzy wymiarami, obiecując swą niezrównaną siłę każdemu, kto ośmieliłby się go wysłuchać.\nI, co musiało się wydarzyć, nadszedł dzień, w którym zgromadzenie czarodziejów postanowiło przywrócić Sahn-Uzala do życia. Nie mając ani ciała, ani kości, Sahn-Uzal nakłonił ich, by uczynili go silniejszym od wszystkich śmiertelników i związali jego duchową postać z czarnym pancerzem z metalu, wykutym na podobieństwo jego dawnej zbroi. Tak oto powstał kolosalny upiór z żelaza i nienawiści.\nGłodni władzy czarodzieje mieli nadzieję wykorzystać go jako broń w swoich błahych wojenkach. On natomiast zgładził ich w okamgnieniu — ich broń i czary były bezużyteczne w walce z nim.\nW akcie desperacji wykrzyczeli jego imię, aby go zakląć, lecz na nic się to nie zdało, albowiem Sahn-Uzala już nie było.\nWzniecając eteryczny wstrząs, wypowiedział swoje imię w języku ochnuńskim: Mordekaiser.\nZaczął się jego drugi podbój wymiaru śmiertelników. Tak jak wcześniej miał wielkie ambicje, ale teraz wzmacniała go nekromantyczna magia, której przedtem nie był w stanie sobie wyobrazić. Z bojaźliwych dusz, które uszły z czarodziejów, Mordekaiser stworzył broń godną imperatora śmierci, diabelską maczugę o nazwie Zmrok, i przejął władzę nad armią swoich ofiar.\nJego nieprzyjaciołom wydawało się, że interesowały go tylko rzeź i zniszczenie. Całe pokolenia sczezły w trakcie jego bezustannych batalii.\nJednakże plan Mordekaisera był o wiele bardziej skomplikowany. W sercu swojego imperium wzniósł Bastion Nieśmiertelności. Choć większość uważała go jedynie za siedzibę Mordekaisera, garść wybrańców poznała skrywane w nim tajemnice. Mordekaiser łaknął wszelkiej zakazanej wiedzy o duchach i śmierci oraz dogłębnego zrozumienia zaświatowego wymiaru... bądź wymiarów.\nTaka tyrania mogła przysporzyć mu jedynie wrogów. Żelazny Upiór został niespodziewanie pokonany przez sojusz noxiańskich plemion i wskutek zdrady w kręgu jego najbliższych podwładnych. Tajemnej klice udało się zerwać więzy łączące jego duszę ze zbroją i zamknąć pusty, żelazny pancerz w nieznanym miejscu.\nTym sposobem Mordekaiser został wypędzony z wymiaru materialnego. Jednakże taki był jego plan, choć nikt o tym nie wiedział. W istocie była to nieodzowna część jego zamysłu. Prymat i podstęp zawiodły go daleko, lecz wiedział, że czeka go przeznaczenie o wiele wspanialsze od Komnaty Kości.\nTam, na niegdyś niezamieszkanym pustkowiu, oczekiwali go wszyscy, którzy umarli za jego ostatnich rządów. Ich duszom, zbezczeszczonym przez mroczną magię, nie było dane odejść. Najsilniejsi z nich stali się oddaną, wieczną armią Mordekaisera, całkowicie podległą jego woli... ale nawet tym słabym znaleziono funkcję.\nZ delikatnej materii ich dusz Mordekaiser chciał stworzyć nowe imperium. Mieli stać się budulcem i spoiwem jego Zaświatów.\nW Runeterze minęły całe stulecia i wokół Bastionu Nieśmiertelności wyrosło kolejne imperium. Imię Mordekaisera wciąż jest wyszeptywane ze strachem i podziwem przez tych, którzy studiują dawne dzieje, zaś nieliczne, prastare dusze, które go znały, wspominają je z niechęcią. Największą grozą dla jednych i drugich byłoby, gdyby Mordekaiser jakimś cudem powrócił na stałe.\nModlą się, by coś takiego nigdy nie stało się rzeczywistością, albowiem nie znają żadnego sposobu na powstrzymanie go."
    },
    "Morgana": {
        "name": "Morgana",
        "region": "Demacia",
        "image_url": "https://cmsassets.rgpub.io/sanity/images/dsfx7636/universe/dc1bbb10a4d5ed7946d6a7eb12de7324309be314-1920x1149.jpg?accountingTag=LoL",
        "champ_url": "https://universe.leagueoflegends.com/pl_PL/champion/morgana/",
        "lore": "Czy to z powodu przeznaczenia, czy przypadku, Morgana i jej siostra przyszły na świat pogrążony w konflikcie. Katastrofalne Wojny Runiczne rozdarły większość Valoranu oraz Shurimy i zdawało się, że pochłoną również szczyty Targonu. Rodzice Morgany, Mihira i Kilam, znali legendy o wspaniałej górze dającej boską moc — nie widzieli innego wyboru niż spróbować podjąć się długiej i niebezpiecznej wędrówki, jeżeli chcieli ocalić plemię.\nNawet kiedy dowiedzieli się, że Mihira jest brzemienna, nie mogli zawrócić. Ostatecznie tam, gdzie Runeterra sięga gwiazd, Kilam zobaczył z zadziwieniem i przerażeniem, jak Mihira została wybrana, by stać się ucieleśnieniem Aspektu Sprawiedliwości.\nPara powróciła nie tylko ze zbawieniem, którego szukała, ale też z dwiema córkami — bliźniaczkami Morganą i Kayle. Jednakże astralna moc, która owładnęła Mihirę, zaczęła przyćmiewać jej osobowość i uczucia śmiertelniczki. Często oddawała dziewczynki w ramiona ich ojca, porzucając je, by odpowiedzieć na zew bitwy.\nPrzez wiele miesięcy Kilam był trawiony niepewnością. Wojna wciąż panowała na niezliczonych frontach, a jego ukochana żona coraz bardziej się oddalała. W obawie o bezpieczeństwo swoich córek zaczekał, aż Mihira ponownie ich opuści, po czym uciekł z nimi z Targonu.\nChoć cel ich wędrówki nie nosił wtedy żadnej nazwy, w przyszłości miał zasłynąć jako ostoja chroniąca przed magią i prześladowaniem — królestwo Demacii.\nTam właśnie bliźniaczki dorastały i stały się tak różne jak dzień i noc. Gdy Kayle studiowała rozszerzający się zbiór praw osady, ciemnowłosa Morgana zaczęła martwić się nieufnością osadników wobec nowo przybywających. Wiedząc, jak to jest być uchodźcą, wędrowała przez dzikie ostępy i rozmawiała z nieposłusznymi magami i innymi osobami, które zostały wygnane z powodu zagrożenia, które mogli stanowić. Kiedy przebywała w domu, czuła, jak ojciec cierpi z powodu opuszczenia Mihiry, i za sprawienie mu takiego bólu zapałała do niej niechęcią.\nObawy Morgany dotyczące tego, że ona i Kayle mogą mieć w sobie jakąś pozostałość mocy Aspektu, ostatecznie się sprawdziły, gdy ogromne ostrze spowite cieniem i blaskiem gwiazd spadło z niebios. Gdy przebiło ziemię i rozszczepiło się na dwie części, pierzaste skrzydła wystrzeliły z ramion dziewczyn. Ich ojciec zapłakał, patrząc, jak każda z nich bierze połowę broni, i odwrócił wzrok, gdy Morgana spróbowała go pokrzepić.\nChoć Kayle z otwartymi ramionami przyjęła ich nowe powołanie i zwołała zakon sędziów, by egzekwować prawo, Morgana odrzuciła swoje dary... do czasu, aż pewnej nocy ich osada została najechana. Bitwa się rozprzestrzeniała i Kilam został otoczony. Morgana pospieszyła go osłonić i spaliła napastników na popiół. Siostry razem uratowały niezliczone istnienia i zostały okrzyknięte Skrzydlatymi Obrończyniami Demacii.\nLecz ideologia Kayle stawała się coraz bardziej skrajna, a Morgana częściej stawała po stronie tych, którzy chcieli odpokutować za swoje zbrodnie. Pomiędzy siostrami a ich śmiertelnymi wielbicielami zawiązało się porozumienie — chociaż nie przyszło ono łatwo i nie trwało zbyt długo. Najgorliwszy uczeń Kayle, Ronas, przyszedł aresztować samą Morganę. Próbując ochronić swoich pokutujących wyznawców, związała go mrocznym ogniem i trzymała, dopóki nie padł martwy na ziemię.\nBoski ogień rozświetlił miasto z góry, gdy Kayle przysięgła, że wymierzy zabójcy Ronasa sprawiedliwość. Pojedynek Morgany i jej siostry odbył się w przestworzach.\nObie wzniosły swoje ostrza, a oślepiające światło bijące od jednego dorównywało płonącej ciemności drugiego w niszczeniu budynków pod nimi. Wydawało się pewne, że któraś z nich wygra... lecz Morgana zawahała się, słysząc pełen bólu głos ich ojca. Śmiertelnie ranny Kilam leżał wśród zgliszczy. Wyjąc z rozpaczy, Morgana cisnęła połową miecza matki w Kayle, po czym zanurkowała ku ziemi niczym meteoryt.\nPrzycisnęła ojca do piersi, przeklinając odpowiedzialność swoją i swojej siostry za spustoszenie wszystkiego wokoło. Osłupiała Kayle wylądowała, a Morgana zażądała odpowiedzi na pytanie, czy karanie grzesznych śmiertelników dotyczyło również Kilama, którego zbrodnią było zabranie ich od matki. Kayle nic nie odpowiedziała, wzniosła się jedynie w niebiosa, nie oglądając się za siebie.\nSkrzydła Morgany stały się przypomnieniem o jej bólu, od którego nie sposób uciec. Próbowała je sobie odciąć, ale nie była w stanie znaleźć wystarczająco mocnego ostrza. Zamiast tego skuła je żelaznymi łańcuchami i zdecydowała się kroczyć po świecie śmiertelników.\nMijały wieki, opowieść o niej przeszła w mit, a imię Morgana zostało niemalże zapomniane. Po dziś dzień mieszkańcy Demacii czczą „Skrzydlatą Obrończynię”, ale wspominają chwałę i prawdę tylko jednej siostry, podczas gdy mroczne zapędy Morgany i jej wiara w odkupienie każdej osoby stały się tajemnicami „Skrytej za Woalem”.\nPomimo tego wszystkiego Morgana wciąż wzbrania się przed porzuceniem tych, którzy chcieliby skorzystać z jej pomocy. Zgorzkniała i zdradzona, czeka cierpliwie w cieniach królestwa, wiedząc, że światło Kayle z pewnością kiedyś powróci do Runeterry i wszyscy zostaną przez nią osądzeni.\nJako że magia znowu się wzmaga, Morgana widzi, że ten świt nadejdzie niebawem."
    },
    "Naafiri": {
        "name": "Naafiri",
        "region": "Shurima",
        "image_url": "https://cmsassets.rgpub.io/sanity/images/dsfx7636/universe/b366641d047f674c3f13569f830acccf65b081e3-1920x1080.jpg?accountingTag=LoL",
        "champ_url": "https://universe.leagueoflegends.com/pl_PL/champion/naafiri/",
        "lore": "W atramentowym mroku shurimiańskiej nocy niewiele dźwięków niesie ze sobą grozę równą wyciu piaskowego ogara. Ci, którzy słyszeli jego przeszywające nawoływanie niesione przez jałowy wiatr, doskonale wiedzą, że ich dłoń powinna nieustannie spoczywać na rękojeści miecza, a konie powinny zawsze być wypoczęte, albowiem przemierzające te piaski wygłodniałe stada rzucą się w pościg za każdą zwierzyną, jaką będzie im dane znaleźć na pustyni.\nJedno z tych stad w szczególności gnane jest głodem głębszym, bardziej pradawnym niż ten, który dopada zwyczajne bestie. Jest to głód istoty, która spędziła całe wieki, nie jedząc absolutnie niczego.\nPrzez stulecia Naafiri pozostawała w krypcie, a jej duch uwięziony był w starożytnym sztylecie do rzucania. Broń leżała bezwładnie bez szansy na ruch czy wysłowienie się, a jej dusza rozmyślała nad przeszłością. Swego czasu Naafiri bowiem była silna, stała niemal na samym czele Darkinów. Z jaką łatwością mogła była pokonać każdego z nich w walce i zająć należne jej miejsce ich przywódczyni… lecz z jaką łatwością dała się przechytrzyć temu okropnemu Aspektowi, Myishy; z jaką łatwością klątwa uczyniła z niej nieożywione, stalowe ostrza.\nWstyd i żal trawiły jej myśli. Gdyby tylko dostała jeszcze jedną szansę… Gdyby tylko mogła znaleźć kolejnego nosiciela. Nowe naczynie do wypełnienia.\nPotrzebowała jedynie dłoni, która pochwyciłaby jej ostrze. Tylko dotyku.\nW końcu nadszedł dzień, w którym wrota do jej grobowca zostały otwarte na oścież. Po raz pierwszy od dawna Naafiri poczuła słodką ulgę świeżego, pustynnego wiatru… i wyczuła też coś więcej. Obecność człowieka.\n„Oto i jest. Mój nosiciel. Mój słodki, nieświadomy nośnik” — pomyślała darkińska dusza.\nPrzybysz był jednak świadom jej magii. Ostrożnie podniósł sztylet metalowymi obcęgami i umieścił go na grubym, pokrytym ołowiem materiale. Dokładnie owijając ostrze, mężczyzna przykładał ogromną wagę, aby przypadkiem go nie dotknąć. Po zakończeniu przygotowań wyruszył natomiast przez pustynię skąpaną w promieniach późnego, popołudniowego słońca.\nRozpacz ogarnęła Naafiri, gdy poczuła ruch brnącego przez piach wierzchowca mężczyzny. Czy naprawdę była skazana na tę postać, na ten koszmar bezsilności śniony na jawie przez całą wieczność?\nWraz ze zbliżającym się zachodem słońca Naafiri czuła pospieszne kroki konia. Wyczuwała też niesione przez wiatr odległe wycie piaskowych ogarów.\nTo była jej szansa.\nBez żadnego dźwięku czy słowa Darkini zaczęła nęcić bestie w nadziei, że zwabi je do swojej ofiary i że ta w obliczu zagrożenia nieopatrznie jej ulegnie. Wystarczyłby zaledwie przelotny dotyk dłoni mężczyzny, a w okamgnieniu stałby się on jej nosicielem. Wtedy mogłaby go wykorzystać do spełnienia ambicji, które od tak dawna jej towarzyszyły, i do wyzbycia się wszelkiego żalu.\nPojawiły się ogary. Z ich pysków pełnych wyszczerzonych kłów toczyła się ślina. Porywacz Naafiri jedną ręką mocno dociskał do siebie owinięty sztylet, doskonale zdając sobie sprawę z tego, co mogłoby się stać, gdyby materiał poluzował się i ujawnił broń. Drugą ręką natomiast dobył miecza i podjął próbę obronienia się przed stadem.\nSzczęki psów kłapały jednak na mężczyznę i jego konia ze wszystkich stron, rozszarpując ich i pożerając kawałek po kawałku, aż nie został po nich najmniejszy ślad.\nNie ostało się nawet ostrze.\nŚwiadomość Naafiri została gwałtownie przytłoczona zmysłami w chwili, gdy zderzyła się ze światem. Po raz pierwszy od wieków poczuła zapach suchego powietrza, które wysuszało jej nozdrza. Jej usta wciąż okalał metaliczny smak ciepłej krwi. Widziała każdego z psów jak gdyby oczami innego członka stada.\nJej poczucie samej siebie rozmywało się, wywołując u niej dezorientację. Ona stała się piaskowymi ogarami — nie jednym z nich, lecz całym stadem. Okaleczony i rozszarpany sztylet znalazł swoje miejsce w ciele każdego z tych psów.\nCo za okrutna ironia. Odnalazła nie jednego nosiciela, lecz całe ich tuziny, jednak żaden z nich nie miał szans być przydatnym we wspaniałym planie realizacji jej ambicji. Nie znosiła ogarów. Nienawidziła ich zapachu, ich pcheł — lecz najbardziej nienawidziła ich potrzeby towarzystwa.\nZ czasem jednak gorycz Darkini ustąpiła. Zaczęła ona bowiem pojmować prawdziwą naturę swoich nosicieli. Choć byli oni zdziczali, to ich zbiorcze myśli zbierały się w pewien rodzaj mądrości. Z osobna każdy z psów cierpiałby głód. Razem stały się jednak drapieżnikiem ze szczytu łańcucha pokarmowego, który z łatwością ucztował na każdej wybranej przez siebie zwierzynie. Nie było tu osobnych bytów — to stado było istotą, która dominowała wszelkie istnienie.\nNaafiri zdała sobie sprawę, że ta koncepcja nie ograniczała się jedynie do piaskowych ogarów. Miała dokładnie takie samo zastosowanie do ryb, mrówek i ludzi. Miała takie samo zastosowanie nawet do Darkinów.\nZnów zaczęła myśleć o przeszłości: o osobistych zatargach i małostkowych planach rozdzierających Darkinów od środka, przez co stracili oni należne im miejsce panujących zabójców Runeterry.\nWiedziała, jak przywrócić dawny porządek. Teraz potrzebowała już jedynie odnaleźć swoje rodzeństwo i podzielić się z nim mądrością stada."
    },
    "Nami": {
        "name": "Nami",
        "region": "Runeterra",
        "image_url": "https://cmsassets.rgpub.io/sanity/images/dsfx7636/universe/e42e42fb196ed82d51fb13b9d01f985bc28bb16c-1215x717.jpg?accountingTag=LoL",
        "champ_url": "https://universe.leagueoflegends.com/pl_PL/champion/nami/",
        "lore": "Nami, nieustępliwa, młoda przedstawicielka Vastajów pochodzących z mórz, wykorzystuje swój mistyczny kostur Władczyni Przypływów, aby kontrolować morskie fale i chronić swych pobratymców Marajów przed niebezpieczeństwem. Jako pierwsza przedstawicielka swojego gatunku opuściła głębiny oceanu i wyszła na ląd, gdzie spotyka się z nieznanym, nabierając odwagi, determinacji oraz zapału.\nW morzach na zachód od Góry Targon żyje plemię Vastajów zwanych Marajami. Dawno temu te morskie stworzenia odkryły szczelinę w głębinach. Wydobywała się z niej okropna, straszliwa ciemność, która pragnęła unicestwić wszystkie formy życia.\nW centrum swojej wioski Marajowie umieścili kawałek skały zwanej kamieniem księżycowym, o której powiada się, że jest wypełniona niebiańską magią. Jego widmowe, eteryczne światło chroni Marajów przed stworzeniami wydostającymi się z mroku. Co około sto lat światło kamienia księżycowego zaczyna przygasać. Gdy to następuje, plemię wybiera najlepszego wojownika i obdarza go tytułem Władcy Przypływów.\nWładca Przypływów musi zanurzyć się w lodowaty mrok szczeliny, przetrwać starcie z koszmarami wewnątrz i odzyskać perłę z głębin. Jeżeli mu się powiedzie, musi popłynąć na wybrzeże, gdzie czekał będzie lśniący wędrowiec z Góry Targon, posiadający kamień księżycowy, który odda za perłę. To ciężki rytuał, od którego zależy los wielu istot, ale wymiana zawsze utrzymywała istoty mroku z dala. W przeszłości Marajowie wysyłali oddziały najbardziej elitarnych żołnierzy w celu zdobycia perły, ale odkryli, że im więcej sił wysyłali do szczeliny, tym silniejsze były potwory, ponieważ żywiły się ich energią. Podczas gdy armia mogłaby zostać unicestwiona przez potworności kryjące się w głębinach, pojedynczy zwiadowca — wyposażony w legendarny kostur Marajów umożliwiający kontrolowanie fal — mógłby unikać zagrożenia na tyle długo, żeby uciec z perłą.\nNami zawsze chciała zostać Władczynią Przypływów, ale była porywcza i młoda. Pośród Marajów słynęła z wielkiego uporu, przez który często wpadała w tarapaty. Gdy Nami osiągnęła dojrzałość, kamień księżycowy ponownie zaczął przygasać, po raz pierwszy od stulecia. Nami wzięła udział w próbie Władczyni Przypływów. Jednakże ze względu na jej impulsywność starszyzna wybrała na Władcę Przypływów Rasho, rozważnego wojownika słynącego z ostrożności podczas walki.\nRasho zanurzył się w głębiny. Upłynął tydzień, a po nim kolejny. Marajowie cały miesiąc czekali na powrót Władcy Przypływów, ale po Rasho nie było ani śladu. Jeszcze nigdy się nie zdarzyło, żeby Władca Przypływów nie powrócił.\nStarszyzna czekała i sprzeczała się, a kamień księżycowy gasł coraz bardziej. Nami wiedziała, że KTOŚ musi podjąć dzieło Władcy Przypływów jak najszybciej, bo inaczej wszystko zostanie stracone.\nRównie dobrze mogła być to ona.\nChwyciła kostur matki i wyruszyła w głębiny. Po kilku dniach powróciła z perłą, kosturem poległego Władcy Przypływów i milczącym przerażeniem w oczach. Mimo że członkowie starszyzny wioski kipieli ze wściekłości z powodu zuchwałości Nami, to jednocześnie byli pełni podziwu dla jej odwagi i oficjalnie wyznaczyli ją na Władczynię Przypływów. Nami wynurzyła się na powierzchnię i popłynęła na fali do brzegu, aby spotkać się z wędrowcem.\nNigdzie go jednak nie widziała. Zamiast tego spotkała na plaży starszą kobietę.\nJej dziadkowie byli świadkami poprzedniej wymiany. Staruszka powiedziała więc Nami, że kamienia księżycowego nie ma. Aspekt Księżyca była jedyną istotą, która mogła go stworzyć, ale uciekła z Targonu.\nNami nie chciała tego zaakceptować. Przysięgła, że odnajdzie Aspekt i odzyska kamień księżycowy. Od tego zależało życie jej ludu.\nNami wykorzystała moc mistycznego kostura Władczyni Przypływów, aby przywołać stały zbiornik wody pod swoimi płetwami. Dzięki temu mogła wyruszyć na ląd, aby kontynuować swoje zadanie.\nPrzepełniona determinacją Władczyni Przypływów musi zmierzyć się z nieznanym światem."
    },
    "Nasus": {
        "name": "Nasus",
        "region": "Shurima",
        "image_url": "https://cmsassets.rgpub.io/sanity/images/dsfx7636/universe/bff6b7362b42e604dca1fcaac70b557ce5e92f97-1215x717.jpg?accountingTag=LoL",
        "champ_url": "https://universe.leagueoflegends.com/pl_PL/champion/nasus/",
        "lore": ""
    },
    "Nautilus": {
        "name": "Nautilus",
        "region": "Bilgewater",
        "image_url": "https://cmsassets.rgpub.io/sanity/images/dsfx7636/universe/0381e43e608994c7c4cd30b4bea8b2af00b44401-1215x717.jpg?accountingTag=LoL",
        "champ_url": "https://universe.leagueoflegends.com/pl_PL/champion/nautilus/",
        "lore": ""
    },
    "Neeko": {
        "name": "Neeko",
        "region": "Ixtal",
        "image_url": "https://cmsassets.rgpub.io/sanity/images/dsfx7636/universe/30f1dc432e9e268ceccfae9259d7675fe7ed5740-1920x1133.jpg?accountingTag=LoL",
        "champ_url": "https://universe.leagueoflegends.com/pl_PL/champion/neeko/",
        "lore": "Neeko urodziła się na odległej i słabo poznanej wyspie daleko na wschód, na której ostatni członkowie starożytnego plemienia Vastajów żyli odizolowani od reszty świata. Zwali się Oovi-Kat, a ich rodowód sięgał korzeniami do legendarnych Vastajaszai’rei — przodków wszystkich Vastajów.\nOovi-Kat byli pokojowymi istotami o niezrównanym potencjale. Ich harmonijne społeczeństwo idealnie wtapiało się w wymiar duchowy tak, że ich sho’ma— duchowa esencja — mogła przeplatać się z innymi istotami na podstawie samej bliskości, a nawet pomagała im naśladować inne fizyczne postaci. Oovi-Kat nie kryli przed sobą tajemnic, ale niewielu z nich było tak ciekawskich, wytrwałych i tryskających energią jak młoda Neeko.\nNeeko wyrobiła sobie upodobanie do zabaw, ukrywając małe przedmioty i myśli w celu sprawdzenia, czy innym udałoby się je odnaleźć. Jej dociekliwy charakter nie znał granic, a ona sama była nieskalana i niewinna — wiodła szczęśliwe życie.\nLecz nie było jej dane tak trwać. Na horyzoncie majaczył kataklizm.\nDzięki bystrości i poświęceniu starszyzny Oovi-Kat Neeko uniknęła śmierci swego kraju. Niezgrabnie przyjęła postać ptaka i uciekła ognistemu zniszczeniu. Czuła krzyki swoich pobratymców milknące w eterycznej otchłani pomiędzy wymiarami.\nPo wielu dniach zdesperowana i wyczerpana Neeko runęła do morza. Przylgnęła do dryfującego drewna, przez co była całkowicie zdana na łaskę prądów do czasu, aż ujrzała dziwną sylwetkę. Usłyszała głosy niosące się nad falami, więc popłynęła w kierunku tego dziwnego obiektu.\nOstatkiem sił wdrapała się na pokład statku, który okazał się być okrętem kupieckim zmierzającym do Harelport. Neeko odpoczywała, gdzie tylko mogła, wzywając swoje utracone plemię przez wymiar duchowy. W odpowiedzi wyczuwała jedynie rozpierzchłe, smutne echa i obrazy potężnych, martwych drzew, które znajdowały się gdzieś za delikatnym horyzontem...\nGdy Neeko zeszła ze statku do miasta, poczuła się, jakby znalazła się w jakimś dziwnym i nieznajomym nowym świecie. Wszystkie zmysły ostrzegały ją, że coś jest nie w porządku. Wiele stworzeń, nawet inni Oovi-Kat, byłoby przerażonych w takiej sytuacji, ale nie Neeko. Społeczność, którą zastała, była pełna wyjątkowych osobowości i nieznajomych o najróżniejszych pobudkach i kształtach. Było to miejsce niezliczonych opowieści i doświadczeń, które kompletnie ją zafascynowało.\nZanim zdążyła się oddalić, została zauważona przez vastajańskiego żeglarza imieniem Krete. Neeko nie rozumiała wszystkich jego słów, a on zażądał od niej odpowiedzi na pytanie, do którego plemienia należała. Wyciągnęła do niego swoją sho’mę, naśladując jego wyraz twarzy, żeby dać mu do zrozumienia, że ma pokojowe zamiary, ale Krete nie wyglądał, jakby mu się to podobało. Przytłoczona mrocznymi myślami Neeko rzuciła się w tłum, zmieniając swój kształt wielokrotnie, zanim uciekła na dobre.\nOtoczona bujną, tropikalną roślinnością na terenach za Harelport, Neeko zachodziła w głowę nad swoimi niedawnymi przeżyciami. Po prostu nie potrafiła zrozumieć, jak ktoś mógłby polegać wyłącznie na słowach jako formie komunikacji. To wydawało się być takie... ograniczające?\nSzukając ukojenia, przybrała kształt smukłych, dzikich kotów, które napotkała pośród drzew, i postanowiła spróbować przyłączyć się do ich stada. Neeko uwielbiała bycie szybką i zwinną, a jasne, bystre oczy kotów przypominały jej dom — dopóki dość niespodziewanie ich przywódca nie zmienił się w piękną i silną ciemnowłosą kobietę. Po chwili pełnej napięcia owa kobieta przedstawiła się jako Nidalee i niechętnie przyjęła Neeko do grupy.\nNeeko wahała się z powierzeniem prawd Oovi-Kat innym, ale poczuła głęboką, bratnią więź z Nidalee, ponieważ podejrzewała, że ta zwierzęca łowczyni może być jakimś cudem spokrewniona z Vastajami. Ich przyjaźń kwitła i przez wiele miesięcy razem tułały się po puszczach.\nLecz miasteczka i miasta, mimo swoich wad, wciąż przyciągały Neeko. Jej przodkowie przyszli do niej w snach i raz po raz pokazywali jej blade gałęzie tamtych martwych drzew. Te drzewa potrzebowały koloru, potrzebowały zakwitnąć na nowo — Neeko była tego pewna. Poprosiła swoją przyjaciółkę, by towarzyszyła jej w tej nowej przygodzie, ale Nidalee nie dała się przekonać.\nZałamana, ale zdeterminowana Neeko sama wybrała się w podróż.\nJej dawne życie pośród Oovi-Kat może i przepadło na zawsze, ale Neeko wyobraża sobie magiczną przyszłość — większe plemię podobnie czujących Vastajów, Yordlów, ludzi i wszystkich innych stworzeń, które podzielają jej marzenie. Zdaniem Neeko każdy może znaleźć miejsce dla siebie w jej nowym plemieniu. Przysięgła, że odnajdzie te bratnie dusze, zaprzyjaźni się z nimi i będzie bronić ich sho’my nawet za cenę własnego życia.\nZnać Neeko znaczy kochać Neeko, a kochać Neeko znaczy być Neeko."
    },
    "Nidalee": {
        "name": "Nidalee",
        "region": "Ixtal",
        "image_url": "https://cmsassets.rgpub.io/sanity/images/dsfx7636/universe/ce81792e63289284421213175eaff353fc6c456d-1215x717.jpg?accountingTag=LoL",
        "champ_url": "https://universe.leagueoflegends.com/pl_PL/champion/nidalee/",
        "lore": "Daleko od surowych pustyń Bezkresu Sai, za równinami i górskimi grzbietami, na granicy Ixtal z Shurimą, znajdują się wielkie dżungle Shurimy. Te niezwykle tajemnicze, pełne życia gęste lasy są domem dzikich, fantastycznych zwierząt. I choć można znaleźć w nich wiele zachwycającego piękna, niebezpieczeństwo i śmierć czają się tam na każdym kroku.\nNikt nie wie, jak Nidalee pod postacią kocięcia trafiła do samego serca lasu. Jej płacz rozbrzmiewał między drzewami, przykuwając uwagę pakaa, najgroźniejszych kotów w dżungli.\nZnalazła ją samica wędrująca ze swoimi młodymi. Być może przyciągnął ją zapach, a może to matczyna intuicja sprawiła, że wielka kocica bez wahania zaprowadziła owo dziwne stworzenie do swojego legowiska. \nNidalee została wychowana przez pakaa, które traktowały ją jak swoją siostrę, jak istotę dżungli. Dorastała, bawiąc się z innymi kociętami. Nauczono ją polować i wykorzystywać swoje kły i pazury, a także niepostrzeżenie podążać za ofiarą. Była członkiem stada i wprawną łowczynią.\nJednakże w pewnych momentach Nidalee zaczynała tracić kontrolę nad własnym ciałem. Bez ostrzeżenia jej łapy zmieniały się w dziwne dłonie i stopy pozbawione futra, zaś ostre kły — w tępe zęby. Czasami opuszczała legowisko, majacząc w gorączce, z na wpół przemienionym ciałem. Podczas gdy podążała za dwiema niewyraźnymi sylwetkami, słyszała ich szepty, niezrozumiałe, lecz jednocześnie słodkie. Dawały jej poczucie spokoju i ciepła, mimo że kocia rodzina nauczyła ją, by strzec się nieznajomych.\nI nie bez powodu.\nNastała letnia pora deszczowa, kiedy Nidalee po raz pierwszy napotkała Kiilashan. Ci vastajańscy łowcy przemierzali lasy o każdej porze roku w poszukiwaniu wspaniałej zwierzyny i trofeów, które dowodziłyby ich umiejętności. Matka Nidalee próbowała ich przepędzić, ale poległa pod ciosami ich ostrzy i włóczni.\nJednak zanim Kiilashanie zdołali wykończyć wiekową, dziką kocicę, Nidalee rzuciła się na nich spośród zarośli, rycząc z żalu i gniewu. Gdy zaatakowała ich ostrymi jak brzytwy pazurami i kłami, wykorzystali jeszcze potężniejszą broń. \nCoś się zmieniło.\nPoczuła w sobie ducha innego, dawno zapomnianego dziedzictwa. Przemieniła się z pakaa w coś, co przypominało człowieka. Z kocim refleksem chwytała ciskane w nią ostrza łowców i użyła ich przeciwko napastnikom. Kiilashanie warczeli i syczeli na ten widok. Ku swojemu zdziwieniu, Nidalee była w stanie zrozumieć pewne fragmenty mowy.\nPrzeklinali ją, przywołując imię swych przodków, Vastajaszai’rei, i wycofali się z pustymi rękami.\nOdrzuciwszy włócznię, Nidalee wzięła w objęcia umierającą matkę. Jej rodzeństwo zbliżyło się ostrożnie, w strachu przed jej ludzką postacią, ale pocieszyła je znana woń. Przez śmierć matki uznało tę zmiennokształtną istotę za nowego przywódcę — tego dnia Nidalee przysięgła bronić swego nowego domu przed każdym, kto postanowi go zaatakować.\nZ czasem lepiej opanowała swoją moc i z łatwością mogła zmieniać postać. Nauczyła się wykorzystywać otoczenie oraz tworzyć pułapki i posługiwać orężem, który nie był znany pakaa. Potrafiła też wytwarzać maści lecznicze z miodowych owoców, a nawet oświetlać i chronić terytorium z pomocą nasion i kwiatów. W głębi duszy zastanawiała się, czy jako jedyna ze wszystkich pakaa potrafi zmieniać kształt.\nByć może to pragnienie odnalezienia innych takich jak ona doprowadziło ją do wędrującej, przypominającej kameleona Neeko, i wkrótce stały się sobie bardzo bliskie. Nidalee z radością uczyła swoją nową towarzyszkę i we dwójkę czerpały olbrzymią przyjemność z poznawania licznych tajemnic dżungli. Jednakże pewnego razu Neeko odeszła w poszukiwaniu własnego przeznaczenia poza granicami Shurimy.\nNawet teraz te gęste lasy pozostają jedyną niezmienioną przez cywilizację dziczą znanego świata i stanowią tajemnicę dla samej Nidalee. W rzadkich, spokojnych chwilach łowczyni zastanawia się nad swoim pochodzeniem — i spotkaniem z Kiilashanami — oraz tym, czy kiedykolwiek uda się jej poznać prawdę…"
    },
    "Nilah": {
        "name": "Nilah",
        "region": "Bilgewater",
        "image_url": "https://cmsassets.rgpub.io/sanity/images/dsfx7636/universe/0b63dba67e71846815d071f4cc0b55188bc7651e-1920x1080.jpg?accountingTag=LoL",
        "champ_url": "https://universe.leagueoflegends.com/pl_PL/champion/nilah/",
        "lore": "Nilah to pewna siebie i pełna radości kobieta z zawsze tajemniczym uśmiechem, której nagłe przybycie do Bilgewater wywołało poruszenie w całym mieście. Jej pojedynki z wężami morskimi zaprzeczają istnieniu granic ludzkich możliwości — Nilah szaleje na otwartym oceanie z biczo-ostrzem z lśniącej, pryzmatycznej wody, pozbawiając łusek ogromne bestie tuż przed zgładzeniem ich w iście epicki sposób. Zatrzymuje się tylko po to, aby podziękować swoim „godnym przeciwnikom” za wysiłek. Każdy stwór rozmiarów domu z pewnością zachęci ją do walki, a im jest większy i bardziej śmiercionośny, tym bardziej ona jest zdeterminowana, aby rzucić mu wyzwanie i go zabić.\nJej siła i pochodzenie stanowią tajemnicę. Znana jedynie Nilah prawda jest jednak taka, że kiedyś nosiła ona inne imię i wiodła znacznie inne życie.\nJako dziecko — nad wyraz dojrzałe, pochodzące z ogromnego kathkańskiego rodu — Nilah nie miała nic wspólnego z wojowniczką. Była raczej cherlawym molem książkowym, który pasjonował się mitami i legendami. Kathkanie cieszyli się względnym spokojem od czasów upadku sąsiadującego z nimi Camavoru, który nastąpił niemal przed tysiącem lat. Nie potrzebowali więc wielkich wojowników czy legendarnych herosów — a przynajmniej tak wydawało się Nilah.\nMarząc o tym, by era bohaterów nigdy się nie skończyła, Nilah gromadziła i fascynowała się starymi eposami o potężnych potworach i wspaniałych bohaterach, którzy walczyli na oczach bogów, gdy świat był jeszcze młody, a wrogowie ludzkości byli tysiąckrotnie silniejsi. Czytała o szalonym królu Viego i jego tragicznym upadku, o powstaniu pierwszych smoków i stworzeniu wszechświata według kathkańskiej tradycji. Nilah zapamiętała każdą z tych historii, w głębi duszy czując, że ich barwność i magia wykraczają poza zwykłą fikcję.\nSzczególnie przypadła jej do gustu jedna z opowieści: Cykl Ashlesha.\nHistoria ta opowiadała o fantastycznym Panu Radości o imieniu Ashlesh. Był on bestią o wielu kończynach, która nękała świat razem z dziewiątką swojego okrutnego rodzeństwa. Głodny pierwotnej radości Ashlesh spróbował pochłonąć krainę bogów, ale ci pokonali potwora i uwięzili go głęboko pod ziemią w nieskończonym, migoczącym jeziorze wewnątrz siódmej warstwy podziemi, gdzie pilnował go mityczny zakon bohaterów.\nPo rozwikłaniu wielu zawiłości tej historii Nilah zdała sobie sprawę, że zakon ten znajdował się pod jej stopami, w samym sercu stolicy Kathkanu. Ogarnęła ją taka ekscytacja, że wyruszyła na poszukiwania bohaterów, aby poznać ich tajemnice i może nawet stanąć między nimi jak równy z równym.\nA potem zniknęła. Wszelkie informacje na temat dziewczyny, czyli wygląd jej twarzy, brzmienie jej głosu czy jej prawdziwe imię, zostały usunięte z powszechnej świadomości. Zapisy na ten temat poskręcały się i rozwiały na wietrze, napisy zniknęły ze ścian i z papieru, a słowa grzęzły w ustach jej przyjaciół i znajomych, tak jakby Nilah nigdy się nie narodziła.\nKobieta, która pojawiła się na nowo dziesięć lat później, była obca w swojej ojczyźnie. Nie łączyło jej nic ze znanym jej światem, za to na jej twarzy malował się dziwny uśmiech i nieskończona radość. Nie chciała powiedzieć, co się z nią działo pod jej długą nieobecność. Być może udało jej się odnaleźć mityczny zakon, a bohaterowie wyszkolili ją w sztuce magii i wojny. Być może stanęła twarzą w twarz z pradawnym demonem Ashleshem i przez całą dekadę toczyła z nim bój w apokryficznym mroku, aż w końcu udało jej się wyjść z niego zwycięsko. Być może w ogóle nie była to ta dziewczyna, a jedynie jakiś pozorant przybrał jej postać… a może prawda tkwiła gdzieś pośrodku. Czymkolwiek lub kimkolwiek się stała, zaczęła nazywać się „Nilah”, czyli imieniem legendarnej rzeki losu.\nA potem rozpoczęła się jej praca.\nOpętana akrobatyczną siłą i dzierżąca płynne ostrze o niewyobrażalnej mocy Nilah wyruszyła na podbój największych pradawnych potworów: Babki Żmii, czyli niepokonanej protoplastki wszystkich camavorskich smoków, Imago, czyli demona zmiany i postrachu Doliny Carneliańskiej, czy szalonego półboga Nabavecilusa, sprawcy niezliczonych okrucieństw.\nKażdy kolejny wróg, który rzuca wyzwanie Nilah, zostaje zgładzony w zaciętej bitwie pełnej kolorów i furii, która oślepia wszystkich świadków.\nReputacja Nilah rośnie z każdym zwycięstwem. W końcu ukształtowała się legenda, która opisuje jej podróże po całym świecie. U boku Nilah stoi moc samego Ashlesha używana przez bohaterkę przeciwko innym zagrożeniom, które pewnego dnia mogą zagrozić bezpieczeństwu Kathkanu. Jej serce wciąż pamięta o tym, co utraciła. Nilah wie również, co kryje przyszłość. Popycha ją to do walki z coraz większymi przeciwnikami, o ile tylko uda ich się odnaleźć.\nNiezależnie od losu, który spotkał siedzącą z nosem w książkach, chuderlawą dziewczynę, Nilah patrzy teraz w przyszłość z niepohamowaną rozkoszą. Sama obecność bohaterki zachęca innych do walki u jej boku. Dzięki wspaniałym osiągnięciom ludzie pamiętają, kim się stała, nawet jeśli nie mogą sobie przypomnieć, kim była wcześniej.\nNilah toczy ciągłą walkę z mitycznymi zagrożeniami dla Runeterry z niesłabnącą radością. Stać ją nawet na to, by stanąć na drodze samego końca świata, jeśli dzięki temu będzie mogła ochronić tych, którzy nie potrafią obronić się sami…"
    },
    "Nocturne": {
        "name": "Nocturne",
        "region": "Runeterra",
        "image_url": "https://cmsassets.rgpub.io/sanity/images/dsfx7636/universe/5e51c3cdd1e26e920b981369c207a8bbc27b9579-1215x717.jpg?accountingTag=LoL",
        "champ_url": "https://universe.leagueoflegends.com/pl_PL/champion/nocturne/",
        "lore": ""
    },
    "Norra": {
        "name": "Norra",
        "region": "Bandle city",
        "image_url": "https://cmsassets.rgpub.io/sanity/images/dsfx7636/universe_live/11e3f6bb92001305252d12841d9c763454967118-1920x1080.jpg?accountingTag=LoL",
        "champ_url": "https://universe.leagueoflegends.com/pl_PL/champion/norra/",
        "lore": "— Jejku, jejku — mamrotała do siebie Norra, przeglądając talizmany i księgi wypełniające najwyższe półki jej zagraconej, ale niezaprzeczalnie wielkiej biblioteki. W miarę jak przeczesywała półki, książki reagowały na jej dotyk. Odważniejsze rosły, a ich tekst się zwiększał, głosząc „PRZECZYTAJ MNIE”, zaś te nieśmiałe kurczyły się, podczas gdy skanowała ich grzbiety. Norra odpowiadała każdej z nich przyjacielskim klepnięciem bądź eleganckim gestem.\nNorra była usadowiona na samym szczycie wieży z pokaźnych tomów, ułożonych w stos o imponującej wysokości. Wieża kiwała się w tę i z powrotem, posłuszna magii, za pomocą której Yordlka kierowała stertą ksiąg.\n— Trochę w lewo — nakazała Norra i stos poezji oraz prozy niezdarnie przesunął się w prawo. — Moje lewo — podkreśliła Norra, a w odpowiedzi wszystkie elementy wieży harmonijnie zmieniły pozycję, doprowadzając do takiej kakofonii stukotów i szelestów, że żaden zwykły bibliotekarz nie powstrzymałby się przed ostrym „Ciiii!”.\nAle Norra nie była zwykła bibliotekarką, o czym świadczyła choćby zaklęta iglica, na której obecnie się znajdowała. Jej zbiory obejmowały literaturę i historię, to prawda, ale było wśród nich również miejsce na tematy, które inni badacze mogliby odrzucić:\nCo się tyczy patyków\nEtykieta Yordle’owska dla początkujących\nTwardy jak skała: Historia kamienia\nHistoria ciągutek w całej rozciągłości\nPrzyjemne pirackie poematy\nOczywiście, wiedza dostępna w jej bibliotece nie kryła się wyłącznie w książkach. Każdy tak mądry jak Norra wie, jak wiele można się nauczyć ze wspomnień. Zaś te wielokolorowe nici — mądrości i dziwy, miłosne upadki i heroiczne wzloty, wszelkie przeżycia o innych odcieniach — można wyskubać nawet z najbardziej niepozornych obiektów. W łapkach utalentowanej czarodziejki te wspomnienia mogą ujawnić sekrety przeszłości... albo, co chyba nawet bardziej zadziwiające, utkać przejście łączące dwa różne miejsca.\nW łapkach tej konkretnej czarodziejki tak utkany portal mógł poprowadzić z herbaciarni do grządki rzep, z łazienki na pole jęczmienia, a może nawet z jednego świata do drugiego. Ten ostatni wyczyn byłby niezwykle trudny dla każdego, kto nie opanował tej sztuki do perfekcji.\n— Cholibcia, no i gdzie ja zapodziałam ten drobiazg?\n— O to chodzi? — Para kocich łapek wychynęła z pustej przestrzeni na pobliskiej półce i zamachała metalowym klamotem o dziwnym kształcie. Być może był to instrument muzyczny dla ptaków — jego małe dźwignie i ustnik były doskonale przystosowane do dziobów różnej wielkości. A może było to stare narzędzie kartograficzne, pozwalające na śledzenie pozycji gwiazd poprzez ich obserwację i wciskanie właściwych metalowych przycisków.\nNiezależnie od niegdysiejszej funkcji przedmiotu, obecnie pełnił nową: zapewniał dostęp do wspomnienia cenionego przez jego poprzedniego właściciela. Wytrącony z równowagi, wihajster zleciał z półki i rozpoczął przewidywalny upadek ku podłodze.\nNorra wyciągnęła rękę, a jej kanoniczna konstrukcja skopiowała ruch, niczym przedłużenie Yordlki. Wieża wiła się w powietrzu jak wąż, utrzymując swoją panią w idealnej równowadze, podczas gdy ta wymykała się objęciom grawitacji, by uchwycić talizman w locie.\n— Znakomicie! — wykrzyknęła. — Wciąż jestem w formie.\n— Moja kolej! — Yuumi, żywiołowa towarzyszka Norry, wydała z siebie psotny pisk i rzuciła się ze swojej pozycji na wysokościach, zamieniając się w pęd świeżo wyczesanego, białego futra. — Szybsza niż spadająca książka! — zawyła magiczna kotka, beztrosko pikując z rozcapierzonymi nogami ku swej właścicielce.\nW ostatnim momencie dała o sobie znać kocia genealogia Yuumi, uruchamiając jej refleksy — i cenione szczęście. Wylądowała bezpiecznie w ramionach Norry, gdzie otrzymała obowiązkowe pieszczoty, zaś sama odpowiedziała przyjemnym, wibrującym mruczeniem. — To co jest w środku?\n— To następny element zagadki, czyż nie? — Norra zaczęła majstrować przy nieznanym ustrojstwie, delikatnie opukując je i obracając, próbując ujawnić kryjące się w nim tajemnice. — A niech mnie, musiał to skonstruować naprawdę fascynujący Yordle!\nYuumi, pełna kociej ciekawości, dołączyła do inspekcji. Zaczęła uderzać łapką podstawę przedmiotu, ucieszona z nowej zabawy, w którą zamieniła się ich praca.\n— Yuumi, tylko uważaj!\nOstrzeżenie Norry nadeszło jednak za późno, bo Yuumi uderzyła prosto w przycisk na samym dole. Przycisk, który Norra dopiero co odkryła. Przycisk, który powiedziałby Yuumi, gdyby tylko potrafiła czytać (a nie potrafiła):\n„NIE PRZYCISKAĆ”.\nNagle rozległ się ostry, przejmujący pisk, a urządzenie w rękach Norry zaczęło wypluwać z siebie bezkształtną, lazurową maź. Wystrzeliła ona w kierunku sufitu, po czym zaczęła kierować się łukiem ku czarodziejsko-kociej parze — błyskawicznie nadciągający deszcz śluzu. Pisk wydawany przez urządzenie urósł w jednostajne zrzędzenie, a tempo ulewy się zwiększyło.\n— Jejciu! — Jednym ruchem nadgarstka Norra przywołała lśniącą bańkę, otaczając Yuumi i jej cenne futro ochronną magią. — Znajdź wyłącznik, Yuumi! — Kotka posłuchała, obmacując łapkami nieustannie plujący generator szlamu.\nWreszcie pazurek Yuumi zahaczył o dźwignię zbyt małą dla większości łap. Pociągnęła ją i urządzenie się uspokoiło. Przyjaciółki popatrzyły na siebie z niedowierzaniem... po czym obie wybuchły gromkim śmiechem.\n— Skąd wiedziałaś, że to właściwa dźwignia? — spytała Norra.\n— Nie wiedziałam! — Yuumi odpowiedziała pomiędzy jednym a drugim atakiem czkawki. — Po co ci w ogóle to kleiste coś?\n— A wiesz, że za nic nie mogę sobie przypomnieć! — Kolejny atak śmiechu zaświadczył o beztroskiej radości, jaką sprowadziła na dwie przyjaciółki ich mazista przygoda.\n* * *\nNorra obudziła się gwałtownie, kurczowo ściskając urządzenie w dłoniach. Podczas gdy niemożliwa architektura Krańca Świata wirowała przed jej oczami, przeszedł ją dreszcz i przypomniała sobie, jak daleko znalazła się od swojej komfortowej biblioteki.\nOstrzeżenie przycisku tuż pod jej kciukiem zmieniło się zupełnie: „ZAGUBIONA? WCIŚNIJ MNIE”. W głębi serca Norra zawsze podejrzewała, że urządzenie okaże się przydatne, choć nie rozumiała w pełni dlaczego.\nObróciła je w dłoni, czując ulgę wobec tej długo wyczekiwanej kooperacji. Nie było z nią w końcu magicznej kotki, która pomogłaby przy sprzątaniu. Żadne pocieszne mruknięcia nie wypełniały ciszy; żadne potargane futerko nie domagało się wyczesania.\n— Znajdę drogę z powrotem, Yuumi — Norra powiedziała na głos. — Już ty się nie martw. — Aktywowała urządzenie, przyciskając je łapą, co wywołało z niego przyjemne dzwonienie, przywołujące swą melodią myśli o domu.\nNorra skoncentrowała się w pełni na wspomnieniu w urządzeniu. Wkrótce zamigotał przed nią portal, utkany z nici popołudnia spędzonego z drogą przyjaciółką. Wkroczyła do środka — i zniknęła."
    },
    "Nunu i willump": {
        "name": "Nunu i willump",
        "region": "Freljord",
        "image_url": "https://cmsassets.rgpub.io/sanity/images/dsfx7636/universe/c76c72ca933a0d685bd928dd45db8ee8cab5b2ff-1920x1150.jpg?accountingTag=LoL",
        "champ_url": "https://universe.leagueoflegends.com/pl_PL/champion/nunu/",
        "lore": "Nunu, jeden z Notajów, koczowniczego plemienia podróżującego po Freljordzie, nauczył się od swojej matki, Layki, że za każdą rzeczą kryje się historia. Razem zbierali opowieści, które Layka przemieniała w piosenki. Dla Nunu nie było nic lepszego niż wędrowanie od wioski do wioski, słuchając, jak jego matka śpiewa o starożytnych bohaterach. Gdy każdej zimy nastawał chłód, Notajowie muzyką i tańcem nieśli ostatnią iskrę radości każdemu, kogo napotkali.\nNa fali mrozu wylewającego się ze skrzydeł Anivii serce Nunu wybijało rytm radosnej piosenki, a jego świat był pełen możliwości.\nW dniu jego piątych imienin Layka podarowała mu wyjątkowy prezent — flet. Chciała, żeby nauczył się sam wygrywać jej melodie. W zaciszu ich wozu wtulali się w siebie i podążali za splątaną nicią pełniącą rolę sercowej piosenki Layki, utrwalając każde miejsce, w którym byli przez te wszystkie lata spędzone razem.\nGdy karawanę napadli rabusie, Nunu został oddzielony od matki. Ocalałe dzieci Notajów zostały odciągnięte w bezpieczne miejsce przez oddział Mroźnych Strażników — do wioski nieopodal ich strzelistej cytadeli. Nunu pozostało zastanawianie się nad tym, co stało się z Layką i czekanie, aż usłyszy jej piosenki na wietrze.\nPadał śnieg. Tygodnie mijały.\nNunu rozpaczliwie tęsknił za matką, ale Mroźna Straż zapewniła go, że żadne dziecko nie może bezpiecznie wybrać się na jej poszukiwania. Wcale nie byli pod wrażeniem, gdy pokazał im flet, który nazywał Svellsongurem, nazwą potężnego ostrza istniejącego tylko w jego wyobraźni.\nNunu coraz więcej czasu spędzał sam, uciekając w piosenki swojej matki, w dawne legendy i bohaterów. Pragnął być jak jeden z nich, jak jeden z wojowników Mroźnej Straży, którzy mogli uratować jego matkę. Nunu poznał nawet przywódczynię Mroźnej Straży, Lissandrę, a ona zadawała mu multum pytań o historie jego matki, zawsze chcąc dowiedzieć się czegoś więcej o jednej szczególnej piosence.\nNikt nie wierzył, że Nunu mógłby stać się bohaterem. Inne dzieci Notajów też nie dawały temu wiary i dokuczały mu z powodu jego fletu, bo same miały już sztylety. Lecz Nunu wiedział, jakie piosenki grały w ich sercach i pewnej nocy uświadomił sobie, jak może dowieść swojej wartości oraz zasłużyć na pomoc Mroźnej Straży w poszukiwaniach swojej matki.\nOd Lissandry dowiedział się o zdziczałym potworze zabijającym wszystkich, którzy chcieli posiąść jego moc. Psuł on szyki Mroźnym Strażnikom wysyłanym po niego każdego roku, a żaden z nich nigdy nie powrócił. Była pewna piosenka śpiewana przez matkę Nunu… ale czy to była ta piosenka, o którą zawsze pytała Lissandra? Nagle Nunu olśniło. Lissandra chciała wiedzieć o yeti.\nNunu potrafił nazwać tę bestię. Musiała odpowiedzieć na jego wyzwanie i poczuć gniew Svellsongura!\nUżywając swojego fletu, by okiełznać stado elkirów, Nunu wymknął się na śnieg. Jedno samotne dziecko wyruszyło, aby stawić czoła potworowi i wreszcie przeżyć legendę, która nawet mu się nie śniła.\nCywilizacja yeti, starożytnej i szlachetnej rasy panującej kiedyś nad górami Freljordu, została zniszczona przez lodowy kataklizm. Jeden yeti, zmuszony patrzeć, jak jego pobratymcy staczali się w dzikość po tym, gdy zostali odarci z magii, przysiągł chronić pozostałości po ich potędze — klejnotu, który wirował od zamrożonych snów każdego śmiertelnika w jego pobliżu.\nJako ostatni magiczny yeti, strażnik został również ukształtowany przez przekonanie innych o nim. Choć został wybrany, by sprawować pieczę nad magią do czasu, aż znowu będzie potrzebna, nie mógł znaleźć żadnego godnego nośnika. Ludzie, którzy byli intruzami w jego zrujnowanym domu, mieli w swoich sercach tylko złe zamiary... więc potwór witał ich kłem i pazurem.\nLecz strażnik wiedział, że coś umykało jego pamięci. Jego imię... i imiona tych, których dawniej kochał...\nByła kiedyś pewna piosenka.\nTo wszystko zmieniło się, gdy młody chłopiec natknął się na ruiny. Po wiekach niestrudzonego wartowania potwór był gotowy zakończyć życie chłopca i zaczął warczeć, gdy wyczuł zbliżającego się człowieka.\nNiespodziewanie klejnot ujawnił kłębiące się w umyśle chłopca obrazy pełne bohaterów zabijających smoki i dekapitujących starożytne jaszczury. Dziecko zagrzmiało, dobywając fletu niczym straszliwego miecza. Lecz cios nigdy nie nadszedł, gdyż mimo że chłopiec widział wizje o bohaterach wirujące wokół niego, to uświadomił sobie, że w śpiewanych przez jego matkę piosenkach kryła się głębsza prawda…\nKiedy spojrzał na strażnika, nie ujrzał potwora. Ujrzał kogoś, kto potrzebuje przyjaciela.\nWciąż rozwścieczony yeti nie spodziewał się pierwszej śnieżki, która trafiła w jego twarz. Drugiej też nie. Walka na śnieżki! W gniewie, potem w niedowierzaniu, a na sam koniec radośnie, strażnik dołączył do zabawy, kierowany nie strachem, ale wyobraźnią dziecka. Stawał się coraz bardziej włochaty i przyjazny. Jego ryk powoli przemieniał się w śmiech.\nDopóki stwór przypadkowo nie złamał fletu chłopca.\nGdy dziecko zaczęło płakać, strażnik poczuł, jak wokół klejnotu tworzy się bliźniaczy jego uczuciu żal. Wiekami spozierał w klejnot i widział kres swoich rodaków — zagrożenie, które zakopali, zdradę oślepionej — teraz jednak widział płonącą karawanę. Usłyszał głos na wietrze. Wyczuł w chłopcu coś jeszcze, coś, czego nigdy wcześniej nie czuł od człowieka, nawet od trzech sióstr, które przyszły do niego dawno temu. Była to miłość, dająca opór rozpaczy.\nW tamtej chwili strażnik wiedział już, że jedyna nadzieja Freljordu jest w mocy już tkwiącej w tym dziecku. Strzeżona przez niego magia była narzędziem. Prawdziwe znaczenie miało tylko serce mające nadać jej kszałtu. Strażnik wykonał gest i magia przelała się z klejnotu na chłopca, dając mu zdolność do urzeczywistnienia jego wyobraźni. Do naprawienia jego fletu poprzez zamrożenie go w snach, które twardniejąc, zamieniały się w Prawdziwy Lód.\nDo wyobrażenia sobie najlepszego przyjaciela imieniem „Willump”.\nGdy Nunu i Willump uciekli na freljordzkie równiny, serce jednego i siła drugiego pozwoliły im zrobić to, czego nigdy nie mogli zrobić w pojedynkę: wybrać się na przygodę! Podążając za piosenkami matki Nunu, szalenie skaczą z jednego miejsca do drugiego i trzymają się nadziei, że ona wciąż gdzieś tam jest.\nLecz Willump wie, że magia i marzenia ciągną za sobą odpowiedzialność. Pewnego dnia zabawy się skończą, gdyż czarny lód w sercu Freljordu topnieje i topnieje…"
    },
    "Olaf": {
        "name": "Olaf",
        "region": "Freljord",
        "image_url": "https://cmsassets.rgpub.io/sanity/images/dsfx7636/universe/06a08b09079b9ec0a51149bb42fc2377fa5ce9d8-1215x717.jpg?accountingTag=LoL",
        "champ_url": "https://universe.leagueoflegends.com/pl_PL/champion/olaf/",
        "lore": "Większość ludzi obawia się śmierci; żaden z nich nie jest jednak Olafem. Berserker żyje tylko dla boju i szczęku stali. Napędzany żądzą chwały i strachem przed nijaką śmiercią Olaf rzuca się w każdy bój. Poddając się przepełniającej go żądzy krwi, naprawdę żyje tylko patrząc w oczy śmierci.\n\nPółwysep Lokfar to jedno z najgroźniejszych miejsc we Freljordzie. Zmarznięte kości rozgrzewa tam tylko gniew, jedynym płynem, który wartko płynie, jest krew, a nikt nie wyobraża sobie gorszego losu, niż zestarzeć się i popaść w zapomnienie. Olaf był wojownikiem z Lokfar, który zdobył wiele chwały i uwielbiał snuć opowieści o swoich wyczynach. Pewnego dnia, gdy członkowie jego klanu snuli opowieści w zgliszczach spalonej wioski, jednego ze starszych wojowników zmęczyły przechwałki Olafa. Wyzwał go, by ten odczytał znaki i sprawdził, czy potwierdzą wielkość wojownika. Ten wyśmiał starszego wojownika i rzucił kośćmi dawno zmarłej bestii, by przepowiedzieć, jak wielką chwałę przyniesie mu śmierć. Po odczytaniu ich zapadło milczenie - układ kości sugerował, że Olaf będzie żył długo i odejdzie w spokoju.\n\nRozwścieczony Olaf wyruszył w mroki nocy, by dowieść, że przepowiednia się myli, znajdując i zabijając najgroźniejszego lodowego żmija w Lokfar. Potwór pożarł tysiące, zarówno ludzi, jak i całych statków - bój z nim byłby chwalebnym końcem dla każdego wojownika. Olaf rzucił się w jego paszczę, jednocześnie zatracając się w boju. Kiedy ocuciła go lodowata woda, spoczywał przy nim zewłok bestii. Nie poddając się Olaf wyruszył polować na wszelkie legendarne stworzenia z kłami i szponami, mając nadzieję, że następna bitwa będzie jego ostatnią. Za każdym razem gdy szarżował na wroga, pragnąc śmierci, opanowywał go szał, dzięki czemu wychodził ze starcia bez szwanku.\n\nOlaf uznał, że żadna bestia nie zapewni mu śmierci. Uznał, że musi odnaleźć najstraszliwsze plemię Freljordu - Zimowego Szpona. Wyzwanie, które rzucił wojownikom Sejuani rozbawiło ją, jednak jego bezczelność nie miała zapewnić mu łaski. Przywódczyni plemienia rzuciła swoich podwładnych, by pokonali Olafa. Ci jednak padali jeden po drugim, aż wojownika ogarnął szał, pozwalając mu wyrąbać sobie ścieżkę do Sejuani. Walka między tą dwójką była tak straszliwa, że zatrzęsła lodowcami. Chociaż wydawało się, że Berserker jest niepowstrzymany, wojowniczce udało się osiągnąć impas. Jej spojrzenie zdołało przebić się przez otumanianie Olafa, czego nie dokonała wcześniej żadna broń. Odzyskał przytomność na tyle, że zdołała złożyć mu propozycję: przysięgła, że zapewni mu chwalebną śmierć, jeśli Olaf pomoże jej w podbojach. W tamtej chwili poprzysiągł, że jego czyny zmienią historię Freljordu."
    },
    "Orianna": {
        "name": "Orianna",
        "region": "Piltover",
        "image_url": "https://cmsassets.rgpub.io/sanity/images/dsfx7636/universe/579d1d523bc2feb2057400ffe05b4282d022671d-1215x717.jpg?accountingTag=LoL",
        "champ_url": "https://universe.leagueoflegends.com/pl_PL/champion/orianna/",
        "lore": "Warsztat uznanego artefaktora Corina Revecka mieścił się pośród eklektycznych witryn sklepów w Piltover. Misterne mosiężne wzory autorstwa Corina, słynącego z kunsztu w tworzeniu sztucznych kończyn, sprawiały, że jego protezy zapierały dech w piersiach i często były lepsze od zastępowanych przez nie części ciała. Jego córka, Orianna, była również jego czeladniczką — dzięki przyjaznemu nastawieniu i wrodzonej ciekawości idealnie nadawała się do zarządzania sklepem i wyrosła na zdolną rzemieślniczkę.\nOrianna miała duszę awanturniczki, ale ojciec w obawie o jej bezpieczeństwo nigdy nie pozwalał jej zapuszczać się nigdzie dalej. Zamiast tego zabierał ją do teatru, gdzie tancerze, skacząc i wykonując piruety, opowiadali historie o dalekich krainach. Orianna marzyła o odwiedzeniu tych dziwnych i cudownych miejsc i zawsze szybko pędziła do domu, żeby budować własnych nakręcanych tancerzy.\nDo sklepu dotarły wieści o katastrofie w mieście pod miastem, Zaun. Wybuch rozerwał rurę z chemikaliami, a ta zaczęła wypluwać chmury trującego gazu. Orianna nalegała, żeby razem pomogli ofiarom, ale Corin stanowczo jej tego zabronił. Zaun było zbyt niebezpieczne.\nOrianna wzięła zatem tyle narzędzi, ile zdołała unieść, wykradła się w noc i zjechała hexdrauliczną windą w dół.\nObraz zniszczenia był przytłaczający. Ulice wciąż były jednym wielkim gruzowiskiem, a Zaunici przedzierali się przez toksyczną mgłę, zakrywając twarze nasączonymi olejem szmatami. Noc w noc Orianna naprawiała respiratory i zakładała ezofiltry. Oddała nawet własną maskę dziecku, które ledwo oddychało.\nJej ojciec był wściekły, lecz niedługo po powrocie do domu Orianna poważnie podupadła na zdrowiu. Jej płuca były tak zniszczone, że nie było mowy o wyzdrowieniu. Nie chcąc się z tym pogodzić, Corin poświęcił się w całości najambitniejszemu projektowi, jakiego kiedykolwiek się podjął — pragnął stworzyć w pełni sprawną parę sztucznych płuc.\nPo tygodniach nieprzespanych nocy ukończył zadanie i sam przeprowadził operację. Żeby powstrzymać córkę przed ponownym zapuszczaniem się za daleko, Corin stworzył płuca, które były nakręcane za pomocą specjalnego klucza, trzymanego przezeń w sejfie.\nOrianna wróciła do pracy, lecz trucizna wciąż rozprzestrzeniała się w jej organizmie. Ojciec z córką pracowali w pocie czoła, konstruując nowe implanty i protezy, które zastępowały narządy Orianny, gdy te odmawiały posłuszeństwa. Kawałek po kawałku jej ciało zmieniało się ze śmiertelnego w mechaniczne, aż pozostało tylko jej zdrowe serce. Ten długi i kosztowny proces pochłonął cały majątek Corina i zmusił go do przeniesienia warsztatu do Zaun... Ale uratował życie jego córki. Byli szczęśliwi, lecz nie na długo.\nOrianna stopniowo zaczynała czuć, że nie jest już tą samą osobą, którą była kiedyś. Dawne wspomnienia były niczym opowieści. Nawet jej kreatywność powoli gasła, a jej ukochani nakręcani tancerze coraz bardziej przypominali raczej mistrzowsko dostrojone mechanizmy niż dzieła sztuki.\nLecz choć czas zatrzymał się dla Orianny w miejscu, dla jej ojca wciąż szedł naprzód.\nDługie, chude lata wywołały u Corina potwornie bolesne skurcze w klatce piersiowej, przez co nie mógł dłużej wykonywać swojego zawodu, więc Orianna była zmuszona pracować na jego utrzymanie. Osiągnęła niebywały kunszt w tworzeniu figurek, mimo że wspominanie tego, co je zainspirowało, dawało jej niewiele przyjemności. Z miniaturowych tancerzy płynęły niezłe zyski, lecz nigdy nie były wystarczające, by kupić tę jedną rzecz, która według Orianny mogła uratować jej ojca. W tej kwestii zwróciła się do lokalnego chemtechowego barona.\nOrianna nigdy nie pytała, jak wszedł on w posiadanie hextechowego kryształu. Po prostu zapłaciła tyle, ile chciał. Jednak zanim mogła zrobić użytek z kryształu, chemtechowy baron wrócił i zażądał drugiej opłaty. A potem trzeciej. Kiedy skończyły się pieniądze, Orianna wiedziała, że jego następna wizyta skończy się aktem przemocy. Spojrzała na kryształowe narzędzie, wciąż niedokończone, zbyt niedopracowane i zbyt potężne dla ludzkiego ciała. Rozumiała, jakie rozwiązanie byłoby najbardziej logiczne — ludzkie serce nie było jej już potrzebne, a Corin potrzebował serca, którego nikt nigdy by mu nie odebrał.\nCałymi tygodniami czyniła przygotowania — zbudowała nakręcaną kulę i zintegrowała ją z własnymi mechanizmami, usposabiając ją do przechowywania kryształu. W ten sposób mogłaby się bronić w czasie nadchodzącej podróży. Podawszy ojcu środek nasenny, rozpoczęła operację.\nCorin stał się jednością z ostatnią pozostałością po córce, którą znał i którą kochał. Przez całą noc Orianna słuchała regularnego bicia jego serca i cichego pomruku hextechu, pochodzącego z jej własnej, pięknej i misternej kuli. Właśnie wtedy zdała sobie sprawę, że pozbyła się ostatniej cząstki człowieczeństwa. Lecz nie czuła strachu ani nie żałowała tej decyzji — pogodziła się z nią. Stała się czymś zupełnie nowym, mechaniczną baletnicą, i poczuła potrzebę odnalezienia swojego miejsca w ogromnej maszynie świata.\nO poranku wzięła klucz służący do nakręcania jej płuc. Jeden ruch jej kuli przyczepił go solidnie do pleców. Potem odeszła na dobre.\nCorin obudził się i spostrzegł, że jego warsztat jest wypełniony setkami figurek. Lecz pośród nich była ta jedna, której obiecał nigdy nie sprzedać — kręcąca piruety w takt niekończącego się baletu złota tancerka, która nie potrzebowała klucza."
    },
    "Ornn": {
        "name": "Ornn",
        "region": "Freljord",
        "image_url": "https://cmsassets.rgpub.io/sanity/images/dsfx7636/universe/ad854e752c3a8ae0a5c7245b97211d751a5a29d4-1920x1080.jpg?accountingTag=LoL",
        "champ_url": "https://universe.leagueoflegends.com/pl_PL/champion/ornn/",
        "lore": "Imię Ornna było niegdyś powtarzane w każdym zakątku krainy znanej teraz jako Freljord. Uważa się, że jest on pierwszym synem starych półbogów, którzy ukształtowali ziemię i sprowadzili pierwsze śniegi.\nBardziej niż ktokolwiek inny z jego rasy, Ornn cenił prywatność, odosobnienie i możliwość skupienia się. W czeluściach uśpionego wulkanu o poszarpanej sylwetce noszącej blizny dawno zapomnianej erupcji Ornn dzień i noc wykuwał przedmioty, obiekty pragnień jego serca. Tworzył więc bezcenne narzędzia, a władać nimi godni są tylko najwięksi bohaterowie. Nieliczni, którzy natrafili na te wspaniałe relikty, niezmiennie opiewają, jak zadziwiająco wspaniale zostały wykonane. Niektórzy twierdzą, że tarcza Brauma, której wytrzymałość po dziś dzień wzbudza zdziwienie największych mistrzów płatnerstwa, została wykonana przez Ornna tysiące lat temu.\nNikt nie jest w stanie jednak stwierdzić tego na pewno, gdyż nikt nigdy nie odnalazł kuźni półboga, by go o to zapytać. Większość podań o jego wyczynach została jednak wymazana z historii przez jego wrogów i bezlitośnie upływający czas.\nPamięć o kilku z jego osiągnięć zachowała się dzięki garstce plemion, których korzenie sięgają zapomnianej społeczności kowali, architektów i piwowarów. Na ten dawno wymarły lud, znany pod mianem Ognistokrwistych, składało się zbiorowisko żądnych wiedzy ludzi przybyłych z najróżniejszych krańców Valoranu, by zgromadzić się na zboczach Paleniska i żyć zgodnie z przykładem, który dawał im Ornn.\nChoć ich oddanie nosiło wszelkie znamiona kultu, półbóg nigdy nie uważał się za ich patrona. Zaszczycał ich jedynie zdawkowymi skinieniami głowy i zmarszczeniem brwi, gdy przynosili mu swoje prace. Ognistokrwiści jednak akceptowali to i z determinacją udoskonalali swoje rzemiosło. W rezultacie tworzyli najwspanialsze narzędzia, projektowali najbardziej trwałe budowle i warzyli najsmaczniejsze piwo, jakie kiedykolwiek powstały na ziemi. Wierzyli, że w głębi serca Ornn podziwiał ich wytrwałość i nieustające dążenie do poprawy jakości swych dzieł.\nJednak w pewną straszną noc wszystko, co osiągnęli Ognistokrwiści, zniszczono w wyniku walki, która z niewiadomych dla śmiertelników powodów wywiązała się między Ornnem a jego bratem Volibearem na szczycie góry. Starcie to wywołało kataklizm w postaci burzy ognia, popiołu i błyskawic — kataklizm tak potężny, że można go było dostrzec nawet z odległości dziesięciu horyzontów.\nGdy opadł pył, w miejscu Paleniska wznosił się dymiący krater, a z Ognistokrwistych zostały jedynie spalone kości i szary popiół.\nChoć nigdy by się do tego nie przyznał, Ornn był załamany. Ognistokrwiści sprawili, że dojrzał ułamek drzemiącego w śmiertelnikach potencjału. Teraz ich geniusz został stracony w wyniku starcia nieśmiertelnych o nieokiełzanej sile. Dręczony poczuciem winy półbóg wycofał się w zacisze odlewni i trwał w samotności przez wieki, oddany pracy.\nTeraz jednak czuje, że świat znalazł się u progu nowej ery. Wygląda na to, że niektórzy z jego braci i sióstr ponownie przybrali postać fizyczną, a ich oddanych wyznawców ogarnęły niepokój i skłonność do agresji. Freljord jest rozdarty i pozbawiony odpowiedniego przywódcy, a prastare ohydztwa czają się w ciemnościach, czekając na odpowiednią chwilę, by uderzyć…\nOrnn wie, że w czasie zbliżających się wojen i tego, co po nich nastanie, Freljordowi i całej Runeterze przyda się dobry kowal."
    },
    "Pantheon": {
        "name": "Pantheon",
        "region": "Targon",
        "image_url": "https://cmsassets.rgpub.io/sanity/images/dsfx7636/universe/3e0453881b8d408fbb02fabb4a02e09a34c69310-1080x637.jpg?accountingTag=LoL",
        "champ_url": "https://universe.leagueoflegends.com/pl_PL/champion/pantheon/",
        "lore": "Atreus urodził się na nieprzyjaznych stokach Targonu i nadano mu imię jednej z gwiazd tworzących gwiazdozbiór Wojny, znany jako Pantheon.\nOd najmłodszych lat wiedział, że jego przeznaczeniem są bitwy. Tak jak wielu członków jego plemienia ćwiczył, aby dołączyć do wojennego zakonu Rakkorów — do Ra’Horak. Atreus nigdy nie był najsilniejszym ani najbardziej uzdolnionym wojownikiem, ale jakoś dawał sobie radę. Cały pokryty krwią i siniakami, po każdej walce wstawał na nogi. Z czasem pomiędzy nim a innym rekrutem, Pylasem, wywiązała się zażarta rywalizacja, lecz nieważne, jak często Atreus lądował na kamieniach, zawsze się podnosił. Pylasowi imponowała jego nieustająca wytrwałość i z krwi rozlewanej przez nich podczas ćwiczeń zrodziło się prawdziwe braterstwo.\nAtreus i Pylas wraz z innymi Rakkorami natknęli się na barbarzyńców, którzy wtargnęli na ich terytorium, zdołali jednak ujść z życiem z zasadzki, podczas której zabito resztę ich patrolu. Gdy Aspekt Słońca odmówił zgładzenia tych intruzów, Atreus i Pylas przysięgli, że sami zdobędą moc Aspektów, wspinając się na wierzchołek Góry Targon.\nTak jak wielu przed nimi, zlekceważyli znój wspinaczki, i po dotarciu na szczyt wyziębiony Pylas wyzionął ducha. Atreus pozostał sam — i wtedy niebiosa rozwarły się, uczyniły go nośnikiem boskiego Aspektu i tchnęły w niego moc zemsty.\nLecz to nie człowiek powrócił do Rakkorów, dzierżąc włócznię i tarczę lśniące od niebiańskiej potęgi. Był to Aspekt Wojny we własnej osobie, Pantheon. Uznawszy Atreusa, wojownika, który znał jedynie smak porażki, za niegodnego, przejął władzę nad jego ciałem, żeby spełnić własne zamiary — wypełnić zadanie uznane przezeń za zbyt trudne dla śmiertelników.\nZepchnięty do najdalszych zakątków swojego umysłu Atreus miewał mgliste wizje, gdy Aspekt przeczesywał świat w poszukiwaniu Darkinów, żywej broni powołanej do życia w minionej epoce.\nW końcu Pantheon został zmuszony do walki niedaleko Góry Targon przez Aatroxa, Darkina, który chciał dostać się na jej szczyt. Ich pojedynek rozgorzał na dobre, wzbili się w przestworza i dziesiątkowali ludzkie armie pod swoimi stopami... aż stało się coś niemożliwego. Darkin pchnął bogobójczym ostrzem wprost w pierś Pantheona. Był to cios, który zdarł gwiazdozbiór Wojny z nieboskłonu.\nLecz gdy Aspekt konał, Atreus — człowiek uznany przez niego za słabego — obudził się raz jeszcze. Moce broni Aspektu słabły, a on, nadziany na ostrze Aatroxa, z trudem nabrał powietrza w płuca i splunął Darkinowi w twarz. Aatrox uśmiechnął się pogardliwie i zostawił Atreusa na śmierć.\nKilka godzin później, gdy zleciały się kruki, Atreus z bólem podniósł się i chwiejnym krokiem wrócił do Rakkorów, pozostawiając za sobą krwawy ślad. Po życiu pełnym porażek jego wola życia i gniew z powodu zdrady wystarczyły, by odeprzeć śmierć, która pochłonęła samą Wojnę.\nAtreus powrócił do zdrowia w domostwie Pylasa, opiekowała się nim wdowa po jego przyjacielu, Iula. Atreus zrozumiał tam, że spędził swoje życie na patrzeniu w gwiazdy i nigdy nie wziął pod uwagę tego, co leży pod nimi. W przeciwieństwie do bogów śmiertelnicy walczą, bo muszą, wiedząc, że czyha na nich śmierć. Ujrzał we wszelkim życiu wytrwałość wobec bezmiaru niebezpieczeństw.\nByło tak w istocie — barbarzyńscy najeźdźcy zagrażali teraz północnym osadom Rakkorów, w tym farmie Iuli. Pomimo tego, że potrzebował jeszcze miesięcy, by być w stanie unieść włócznię, Atreus był zdeterminowany, żeby własnoręcznie położyć kres tej pladze, i w końcu wyruszył w drogę, niosąc stępioną broń Aspektu.\nJednak gdy dotarł na miejsce, jego śmiertelni wrogowie już odpierali atak. Po tonie ich krzyków i wszechobecnym fetorze krwi poznał, że... walczyli z Aatroxem.\nAtreus uświadomił sobie wtedy, że to Aatrox zapędził ich do Targonu. Choć uważał ich za nieprzyjaciół, byli bardzo podobni do Rakkorów — byli śmiertelnikami, którzy cierpieli z powodu konfliktu pomiędzy wyższymi mocami. Atreus czuł gniew zarówno wobec Darkinów, jak i Aspektów. Wcale się od siebie nie różnili. Stanowili taki sam problem.\nAtreus stanął między barbarzyńcami a Aatroxem. Rozpoznawszy podniszczoną tarczę i włócznię upadłego Aspektu, Darkin wyśmiał go — na co Atreus liczył, skoro nie miał już mocy Pantheona? Mimo że Atreus upadł na kolana pod naporem ciosów Aatroxa, kiedy usłyszał krzyki wokół siebie, jego własna wola ponownie rozpaliła włócznię Aspektu... skoczył więc wysoko i uderzył, odcinając Darkinowi rękę dzierżącą miecz.\nZarówno ostrze, jak i Darkin padli na ziemię. Tylko Atreus pozostał na nogach i patrzył, jak gwiazda, z którą dzielił imię, raz jeszcze zapala się na nieboskłonie.\nChoć często pragnie wrócić na farmę Iuli, Atreus tamtego dnia przysiągł, że będzie zwalczać Aspekty, Wyniesionych, demony i wszystko, co posiada moc tak wielką, że może służyć tylko do niszczenia. Porzuciwszy własne imię, stał się nowym Pantheonem — broń Aspektu była przepełniona wolą walki, która istnieje jedynie w obliczu śmierci.\nJako że boski Pantheon odszedł, Wojna musi odrodzić się w człowieku."
    },
    "Poppy": {
        "name": "Poppy",
        "region": "Demacia",
        "image_url": "https://cmsassets.rgpub.io/sanity/images/dsfx7636/universe/0fb0e7692c05c9b0ab8b4d3e53fafcdf4bbdf985-1215x717.jpg?accountingTag=LoL",
        "champ_url": "https://universe.leagueoflegends.com/pl_PL/champion/poppy/",
        "lore": "W krainie Runeterry nie brakuje dzielnych bohaterów, ale niewielu spośród nich jest tak nieustępliwych, jak Poppy. Dźwigając młot dwa razy większy od niej samej, Poppy spędziła niezliczoną ilość lat na poszukiwaniu „Bohatera Demacii”, czyli legendarnego wojownika, który według opowieści jest prawowitym właścicielem jej broni.\nJak mówi legenda, to jedyna osoba, która może skorzystać z pełnej mocy młota i poprowadzić Demacię ku wielkości. Mimo że Poppy zajrzała do najdalszych zakamarków królestwa w poszukiwaniu tego legendarnego wojownika, jej starania spełzły na niczym. Za każdym razem, gdy próbowała przekazać młot potencjalnemu bohaterowi, rezultaty były katastroficzne i często kończyły się śmiercią wojownika. Większość ludzi już dawno odpuściłaby sobie to zadanie. Większość ludzi nie jest tak zdeterminowana, jak ta dziewczyna.\nPoppy była kiedyś zupełnie inną Yordlką. Od kiedy pamięta, zawsze poszukiwała dla siebie jakiegoś celu. Wolała równowagę oraz spokój, co powodowało, że czuła się odizolowana od innych Yordlów przez ich chaotyczne usposobienie. Wędrówka zaprowadziła ją do ludzkich osad w zachodnim Valoranie, gdzie z zachwytem przyglądała się karawanom przemierzającym tereny. Wielu ludzi wyglądało na zmęczonych, ale nie poddawali się w poszukiwaniu lepszego życia, które zawsze zdawało się być gdzieś za horyzontem.\nJednakże pewnego dnia pojawiła się szczególna karawana. W przeciwieństwie do innych podróżników, ci zdawali się mieć jasno określony cel. Wszyscy wstawali razem w tej samej chwili, budzeni dźwiękiem rogu wartownika. Codziennie jedli wspólnie posiłki o tej samej porze i zawsze kończyli je w ciągu kilku minut. Obozy rozstawiali i składali z niezwykłą skutecznością.\nPodczas gdy Yordlowie wykorzystują magię do tworzenia niezwykłych rzeczy, ci ludzie osiągnęli równą skuteczność dzięki koordynacji i dyscyplinie. Działali zgodnie jak tryby w maszynie, stając się czymś znacznie większym i silniejszym, niż pojedynczy człowiek mógłby kiedykolwiek zostać. Dla Poppy było to wspanialsze niż cała magia na świecie.\nGdy przyglądała się obozowi z bezpiecznej kryjówki, zauważyła błysk zbroi wyłaniającej się z namiotu. Był to dowódca grupy, ubrany w błyszczący pancerz, którego elementy idealnie nakładały się na siebie, tworząc jedną całość. Nazywał się Orlon, a jego obecność zdawała się poruszać wszystkich. Gdy kogoś ogarniało zniechęcenie, przypominał mu, dlaczego muszą kontynuować. Gdy ktoś upadał ze zmęczenia, inspirował go do dalszej wędrówki. Przypominało to Poppy o pewnych yordlowskich amuletach, tylko że, ponownie, bez magii.\nPoppy zbliżyła się, aby lepiej się przyjrzeć. Podążała za tym wspaniałym dowódcą, jakby kierował ją ku niemu sam los. Obserwowała Orlona, gdy szkolił żołnierzy. Nie był zbyt rosły, ale swoim olbrzymim młotem bojowym wymachiwał z niezwykłą zręcznością. W nocy Poppy podsłuchała jego rozmowę ze starszyzną. Słyszała, jak mówią o złożeniu obozu i przemieszczeniu się na zachód w celu zbudowania osady.\nMyśli Poppy zaroiły się od pytań. Dokąd zmierzał Orlon? Skąd pochodzi? Jak udało mu się zebrać tę grupę podróżników i czy było w niej miejsce dla Yordlki? W tym momencie podjęła najważniejszą decyzję swojego życia. Po raz pierwszy była gotowa pokazać się człowiekowi, ponieważ był to pierwszy raz, gdy poczuła z kimś więź.\nSpotkanie było niezwykle dziwne, ponieważ Orlon miał do Poppy równie dużo pytań, co ona do niego, ale wkrótce stali się nierozłączni. On stał się jej mentorem, a ona chciała mu pomóc w osiągnięciu celu. Podczas treningów Poppy stała się cenną partnerką – była jedynym członkiem batalionu Orlona, który nie bał się go uderzyć. Nie było w niej krzty uniżoności i podważała decyzję Orlona z dziecięcą niewinnością, jakby nie zdawała sobie sprawy, że musi posłusznie wypełniać rozkazy. Podążała za nim do miejsca, w którym miała postać nowa osada – wspaniały nowy kraj zwany Demacią, gdzie wszyscy są mile widziani, niezależnie od statusu lub pochodzenia, o ile przysłużą się dobru ogółu.\nOrlon stał się ulubieńcem całego królestwa. Mimo że niewielu widziało, jak posługiwał się młotem, zawsze nosił go na plecach, co szybko stało się ukochanym symbolem nowo powstałego narodu. Ludzie szeptali, że potrafił niszczyć łańcuchy górskie i rozdzierać ziemię.\nOrlon przekazał Poppy na łożu śmierci swój młot, a z nim nadzieję na stabilność królestwa. Dopiero wtedy wyjawił jej historię powstania tej broni i to, że nigdy nie była przeznaczona dla niego. Powiedział, że młot miał trafić do bohatera Demacii – jedynej osoby, dzięki której królestwo mogło pozostać zjednoczone. Gdy Orlon wydał ostatnie tchnienie, przysięgła, że odnajdzie tego bohatera i odda młot w jego ręce.\nAle choć Poppy jest pełna determinacji, brakuje jej pewności siebie ─ nigdy bowiem nie przyszło jej do głowy, że to ona może być osobą, którą opisał Orlon."
    },
    "Pyke": {
        "name": "Pyke",
        "region": "Bilgewater",
        "image_url": "https://cmsassets.rgpub.io/sanity/images/dsfx7636/universe/f1abbdb3239280e314a8d5d5834a0303b25d2495-4000x2250.jpg?accountingTag=LoL",
        "champ_url": "https://universe.leagueoflegends.com/pl_PL/champion/pyke/",
        "lore": "Kiedy był młody, Pyke zaczął swoją przygodę w Bilgewater tak jak wielu innych — w Dokach Rzezi. Każdego dnia potworne stworzenia z głębin były zaciągane do portu i dzielone na kawałki w rzeźniach znajdujących się na linii brzegowej. Pyke znalazł pracę w dzielnicy znanej jako Krwawy Port. Wzięła ona swoją nazwę od czerwonego płynu, który stale pokrywał deski Portu i którego nawet silne fale nie były w stanie zmyć.\nWkrótce zaznajomił się z tą fuchą — zarówno z ohydną pracą, jak i z marną wypłatą. Raz po raz Pyke widział, jak ciężkie sakiewki pełne złota były przekazywane kapitanom i załogom w zamian za ogromne cielska, które on i jemu podobni cięli na dające się sprzedać kawałki. Zaczął pragnąć czegoś więcej niż kilku miedziaków w swojej kieszeni, toteż gadką zapewnił sobie miejsce w załodze na statku. Niewielu odważyło się na łowy w tradycyjnym stylu Wysp Węży, w którym to harpunnicy są wystrzeliwani prosto do celów, by gołymi rękoma wbili w nie haki i zaczęli patroszyć te potwory, kiedy jeszcze żyły. Pyke był nieustraszony i bardzo uzdolniony, więc szybko zasłużył na tytuł najlepszego harpunnika, jakiego można wynająć za złotego krakena. Wiedział, że mięso jest warte grosze w porównaniu z niektórymi organami większych, niebezpieczniejszych stworów... organami, które muszą zostać zebrane, gdy są jeszcze świeże.\n\nZależnie od poziomu trudności łowów, każdy morski potwór miał własną cenę, a najbardziej pożądanym przez handlarzy z Bilgewater potworem był diabeł morski. Bezcenne woreczki safilitu pochodzące z nabitej ostrymi jak brzytwa zębami paszczy diabła były poszukiwane w całej Runeterze, ponieważ stosowało się go w różnych czarodziejskich miksturach, a flakonik tego świecącego niebieskiego oleju był warty dziesięć statków z załogami. Lecz to podczas łowów z niedoświadczonym kapitanem Pyke przekonał się, gdzie może zaprowadzić go życie pełne krwi i flaków.\nPo kilku dniach rejsu ogromny diabeł morski wynurzył się z morza i szeroko otworzył swoją skrywającą rzędy woreczków safilitu paszczę. Wiele harpunów unieruchomiło potwora i choć był on dużo większy i starszy niż jakikolwiek widziany wcześniej przez Pyke’a, to bez wahania wskoczył prosto w jego szczęki.\nKiedy brał się do roboty, głębokie brzęczenie zaczęło dobiegać z bezdennej gardzieli stwora. Bulgoczące bąble przebiły taflę oceanu, a szczęka pełna zębów poczęła napierać na kadłub statku. Kapitan spanikował i przeciął linę Pyke’a. Ostatnią rzeczą, jaką biedny harpunnik widział, zanim szczęki potwora się zacisnęły, były przerażone twarze jego pobratymców, którzy przyglądali się, jak był połykany żywcem.\n\nLecz dla Pyke’a to nie był koniec.\nW najgłębszych otchłaniach nieogarnionego oceanu, miażdżony monstrualnym ciśnieniem i wciąż uwięziony w paszczy diabła morskiego, Pyke ponownie otworzył oczy. Ujrzał tysiące niebieskich świateł, które sprawiały wrażenie, jakby mu się przyglądały. Hałaśliwe echa czegoś pradawnego i tajemniczego wypełniły jego myśli, miażdżąc umysł i odsłaniając przed nim wizję wszystkiego, co stracił, gdy inni nie kiwnęli nawet palcem.\nNowa żądza zawładnęła Pyke’em, żądza zemsty i odwetu. Postanowił wypełnić głębiny ciałami tych, którzy mu zawinili.\n\nW Bilgewater nikt nie przejął się zabójstwami, wszak w tak niebezpiecznym miejscu sporadyczna czerwona fala nie była niczym nowym. Tygodnie zmieniły się w miesiące i zaczęła klarować się pewna prawidłowość. Kapitanowie wielu statków byli znajdowani wybebeszeni i pozostawieni na pastwę nowego świtu. Klienci szynków szeptali o nadludzkim zabójcy, któremu zawiniono na morzu i który wymordowuje wszystkich członków załogi jakiegoś przeklętego statku zwanego Postrachem. Pytanie: „Jesteś kapitanem?”, kiedyś oznaka szacunku i poważania, teraz stało się powodem do paniki.\nNiedługo później zaczęli znikać też drenażyści, pierwsi oficerowie, bosmani, płatnicy... wszyscy związani z krwawym interesem odbywającym się w Dokach Rzezi. Nowe imię pojawiło się na tablicy ogłoszeń: tysiąc krakenów za słynnego Rozpruwacza z Krwawego Portu.\n\nNapędzany spaczonymi przez głębiny wspomnieniami Pyke odniósł sukces tam, gdzie wielu nie podołało — zasiał strach w sercach biznesmenów bez zasad, zabójców i nadmorskich łajdaków, choć nikomu nie udało się znaleźć wzmianki o statku zwanym Postrachem, który by kiedykolwiek zawinął do Bilgewater.\nW ten sposób miasto, które szczyci się polowaniem na potwory, samo znalazło się w roli ofiary potwora."
    },
    "Qiyana": {
        "name": "Qiyana",
        "region": "Ixtal",
        "image_url": "https://cmsassets.rgpub.io/sanity/images/dsfx7636/universe/701238dd7451fe3f836ded843c6d869c43f24261-4000x2348.jpg?accountingTag=LoL",
        "champ_url": "https://universe.leagueoflegends.com/pl_PL/champion/qiyana/",
        "lore": "Qiyana, najmłodsze dziecko w rodzie panującym, dorastała w wierze, że nigdy nie odziedziczy tronu Yun Tal. Gdy jej rodzice zarządzali Ixaocanem, państwem-miastem ukrytym głęboko w ixtalskich dżunglach, wychowywali dzieci na swoich następców i uczyli je o wyniosłych tradycjach ich odizolowanego narodu. Większość uwagi poświęcali dziewiątce starszych sióstr Qiyany, które poprzedzały ją w kolejce do władzy, więc często brakowało jej własnego miejsca w rodzinie.\nNatura owego miejsca stała się jasna w dniu, w którym młoda Qiyana zaczęła poznawać pradawną ixtalską magię żywiołów. Niedługo po tym, jak rozpoczęła lekcje, zdała sobie sprawę, że została obdarzona nadzwyczajnym talentem. Choć Qiyana miała zaledwie siedem lat, opanowywała zaawansowane techniki w przeciągu tygodni, a niektóre jej starsze siostry po latach nauki wciąż nie zaczęły nawet rozumieć ich podstaw.\nQiyana zaczęła po kolei przeganiać swoje siostry w sztuce magii żywiołów, a im większe postępy czyniła, tym większą urazę chowała. Dlaczego rodzice tak bardzo wysilali się, żeby wychować jej gorsze rodzeństwo? Za każdym razem, gdy wybierano je do sprawowania pieczy nad wielkimi rytuałami, które ukrywały Ixtal przed światem zewnętrznym, sfrustrowana Qiyana wszczynała walki, żeby udowodnić swoją wartość. Nie minęło wiele czasu nim Inessa, najstarsza siostra i bezpośrednia następczyni tronu, stała się celem ataków Qiyany.\nZamiast załagodzić konflikt Inessa jeżyła się, poirytowana brakiem szacunku siostry, która była od niej o dwanaście lat młodsza. W miarę jak obie dorastały ich słowa stawały się coraz ostrzejsze, aż wreszcie z ust Inessy padły groźby, a Qiyana rzuciła jej wyzwanie — miały dowieść, która z nich jest silniejsza, drogą rytualnego pojedynku na oczach całego Ixaocanu, i tym samym zdobyć prawo do odziedziczenia władzy po rodzicach. Inessa przyjęła wyzwanie, ponieważ chciała nauczyć siostrę nieco potrzebnej jej pokory.\nGdy starcie dobiegło końca, Inessa bezpowrotnie straciła zdolność chodzenia, a na Qiyanie nie było widać najmniejszego draśnięcia.\nNie mogła się doczekać, aż zajmie miejsce prawowitej dziedziczki, lecz czyny córki doprowadziły jej rodziców do furii. Odmówili jej nagrody — wedle tradycji Qiyana miała zawsze być dziesiąta w linii dziedziczenia tronu Yun Tal. Choć te wieści były przykre, Qiyana wkrótce odkryła, że pojedynek rozsławił jej wspaniałe umiejętności na cały Ixaocan. Wreszcie odnalazła to, czego od dawna łaknęła: szacunek.\nSzybko uzależniła się od niego. Czuła palącą potrzebę bycia wyróżnianą za swój nadzwyczajny talent. Najlepiej byłoby, gdyby cały Ixaocan pysznił się razem z nią i podporządkował sobie cały świat dzięki potężnej magii żywiołów. Zamiast tego Ixaocanie ukrywali się przed odkrywcami z obcych krain i górnikami, którzy wykorzeniali dżunglę przy ich granicach.\nNa dworze rodziców Qiyana przedstawiła swoje ambicje. Chciała wypędzić górników i przywrócić ziemie do dawnego stanu. Jednakże jej rodzice odrzucili ten pomysł. Kontakt z „cudzoziemcami” przyniósłby nienawiść, wojnę oraz choroby i zagroziłby temu, czego ich dynastia strzegła od stuleci. Qiyana burzyła się, gotowa pokazać swoją siłę całemu światu, i zdeterminowana, by udowodnić swoim rodzicom, że się mylą.\nDziałając przeciwko ich woli, Qiyana napadła na intruzów i zabiła wszystkich górników poza jednym. Gdy jego oczy zalśniły jasno ze strachu, Qiyana upewniła się, że przekaże jej wiadomość, że opowie wszystkim w tym jego Pilt-over o wielkiej mistrzyni żywiołów, która zniszczyła kopalnię.\nW Ixaocanie Qiyana z chęcią przyznała się do rzezi, co rozwścieczyło jej matkę i ojca. Powiedzieli jej, że kupcy z Piltover wysyłają do dżungli nowych górników i żołnierzy. Nie mieli zamiaru ryzykować, że ich nieposłuszna córka przyciągnie jeszcze więcej cudzoziemców do ich granic, więc z żalem kazali wtrącić ją do więzienia za popełnioną zbrodnię.\nGdy ją zabierano, wielu nadwornych mistrzów żywiołów stanęło w jej obronie. Talent, jakim wykazała się w dżungli, był wręcz niesłychany, dlatego przekonali jej rodziców, że powinna wspomóc ich we wzmacnianiu i bronieniu miasta. Qiyana została wypuszczona na wolność dopiero, gdy po raz kolejny przysięgła lojalność matce oraz ojcu i obiecała, że jej drogi nigdy więcej nie skrzyżują się z żadnym cudzoziemcem.\nCoraz więcej zwolenników opowiada się za Qiyaną, a ona wreszcie uświadomiła sobie, jakie jest jej prawdziwe miejsce w świecie. Dzierży potęgę silniejszą od tradycji i za wszelką cenę będzie walczyć o czołowe miejsce w kolejce do tronu.\nJest największą mistrzynią żywiołów, jaką kiedykolwiek widział świat. Niechybnie zostanie władczynią Ixaocanu i cesarzową całego Ixtal."
    },
    "Quinn": {
        "name": "Quinn",
        "region": "Demacia",
        "image_url": "https://cmsassets.rgpub.io/sanity/images/dsfx7636/universe/c184e107070eb49041d26b2d681424d120abe1b6-1215x717.jpg?accountingTag=LoL",
        "champ_url": "https://universe.leagueoflegends.com/pl_PL/champion/quinn/",
        "lore": "Quinn i jej brat bliźniak Caleb urodzili się we Wtudolinie, niewielkiej i odosobnionej górskiej osadzie w północno-wschodniej Demacii. Wieś pełna myśliwych i farmerów tętniła życiem. Ochronę zapewniali jej zwiadowcy patrolujący głuszę i przepędzający wszelkie niebezpieczne stworzenia, które schodziły z gór.\nGdy bliźnięta były jeszcze dziećmi, król Jarvan III złożył wizytę we Wtudolinie. Quinn i Caleb patrzyli oniemiali na rycerzy z jego świty i podziwiali zdobiące ich, lśniące zbroje. Ojciec rodzeństwa był z zawodu płatnerzem. Zainspirowany zabawą, w której jego pociechy udawały, że dzielnie stają w obronie ojczyzny, wykuł dla nich prosty oręż.\nWraz z biegiem lat dzieci spędzały każdą możliwą chwilę na zewnątrz w towarzystwie matki, strażniczki należącej do okolicznego oddziału zwiadowców. Nauczyła ich, jak przetrwać w dziczy czy tropić dzikie bestie i, co najważniejsze, jak walczyć. Quinn i Caleb stali się groźnym duetem — czerpali z jej bystrego oka do wypatrywania tropów i celnego szycia z łuku oraz jego umiejętności wabienia zwierzyny i biegłości w walce włócznią.\nJedna z ekspedycji zakończyła się jednak tragedią.\nPo awansie na strażników Wtudolina Quinn i Caleb zostali zatrudnieni w charakterze ochrony przez grupę możnych, którzy przybyli ze stolicy, by zapolować na olbrzymiego ciosacza — drapieżnika słynącego z grubej skóry, długich rogów i walecznego temperamentu. Szlachcicom nie udało się zgładzić potwora, więc ranna bestia wykorzystała okazję i zwróciła się przeciwko nim. Bliźnięta zareagowały błyskawicznie — włócznia Caleba wyłupiła stworowi oko, a strzały Quinn go przegoniły… lecz ten zdążył jeszcze śmiertelnie ugodzić jej brata rogami.\nPrzywódca wyprawy, lord Barrett Buvelle, pomógł Quinn pogrzebać Caleba w pobliżu miejsca ataku. Było jednak jasne, że jego śmierć bardzo nią wstrząsnęła.\nWciąż wracała do miejsca pochówku i nie mogła zapomnieć o tej tragedii, przez co radość z bycia strażniczką zaczęła w niej gasnąć. Coraz słabiej radziła sobie w dziczy i zaczęła popełniać błędy — przegapiała wyraźne tropy, a celność jej strzałów zmalała.\nParę miesięcy później rodzinę Quinn odwiedziła lady Lestara Buvelle. Szlachcianka była wdzięczna Quinn za uratowanie życia jej męża i spytała, jak może się odwdzięczyć. Quinn nic nie przychodziło do głowy. Podziękowała lady Buvelle i uprzejmie ją odprawiła.\nDokładnie w rocznicę śmierci Caleba Quinn wróciła nad jego grób, tak jak czyniła to już wiele razy. Pogrążona w żalu nie usłyszała zbliżającego się drapieżnika. Jednooki ciosacz był tym samym stworem, który zabił jej brata.\nBestia zaatakowała. Quinn wypuszczała strzałę za strzałą, ale pociski nie robiły bestii żadnej krzywdy. Strażniczka czuła, że koniec jest bliski. Jednak nagle z nieba nadleciał olbrzymi ptak — azurytowy orzeł, uważany za dawno wymarły gatunek. Jego dziób i szpony krwawo haratały pysk ciosacza, ale odporny stwór wytrzymał nawałnicę ciosów i rozorał rogami skrzydło ptaka.\nBestia znów ruszyła na Quinn z kopyta. Strażniczka nałożyła na cięciwę ostatnią strzałę. Tym razem nie spudłowała, a grot przebił gardziel stwora i powalił go w okamgnieniu.\nMimo że orzeł był ranny, podchodziła do niego ostrożnie, bo zwierzęta te owiane były sławą niebezpiecznych i nieposkromionych łowców. W jego oczach dostrzegła jednak głębokie pokrewieństwo. Quinn opatrzyła złamane skrzydło ptaka i wróciła z nim do Wtudolina. Nazwała go Valor, a więź, która narodziła się między nimi, ponownie rozpaliła ogień w sercu strażniczki. Znów wróciła myślami do zbrojnej służby rycerskiej ku chwale Demacii.\nMatka przypomniała jej, że wymagało to wydatków, jakich nie mógł pokryć skromny majątek rodziny. Ojciec zasugerował, by poszukać pomocy w stolicy u lady Buvelle, która wcześniej oferowała zapłatę za służbę dla jej rodu.\nZ pomocą ojca Quinn stworzyła nową broń godną rycerza — misternej roboty kuszę samopowtarzalną, która za jednym naciśnięciem spustu potrafiła wystrzelić kilka bełtów. Quinn wraz Valorem wyruszyła do Wielkiego Miasta.\nLestara Buvelle chętnie poręczyła za nią i nawet osobiście złożyła w jej imieniu wizytę Wysokiemu Marszałkowi Tiannie Obrończyni Korony. Tydzień później Quinn była już zwiadowczynią rycerstwa Demacii.\nDzięki niej strażnicy z Wtudolina zyskali sławę, choć ona sama woli pozostawać na prowincji i nigdy na dłużej nie zatrzymuje się w obrębie miejskich murów. Quinn rzadko wykorzystuje swą rangę, by narzucać wolę podwładnym strażnikom. Zamiast tego polega na ich umiejętnościach oraz doświadczeniu, co jest wyraźnym odstępstwem od sztywnej wojskowej hierarchii.\nQuinn i Valor przemierzają świat w służbie Demacii, ryzykując życiem podczas wypraw na północ do mroźnego Freljordu oraz zapuszczając się głęboko na teren imperium Noxusu. Wyjątkowa więź, jaka powstała między nimi, pomaga im zabezpieczyć granice królestwa dla przyszłych pokoleń."
    },
    "Rakan": {
        "name": "Rakan",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/f5202263b1685fbaaa6aab44868ac08b53bb786b-2181x844.jpg?accountingTag=LoL",
        "champ_url": "https://universe.leagueoflegends.com/pl_PL/champion/rakan/",
        "lore": "Ostatni Vastajowie z plemienia Lhotlan niegdyś żyli na granicy starożytnego, mistycznego lasu w Ionii, na znajdującej się na wschodzie wyspie Qaelin. Było to miejsce, gdzie magia wypełniała powietrze, a czas nie miał większego znaczenia. Dla tych chimerycznych stworzeń krainy śmiertelników stały się okrutnymi, praktycznie pozbawionymi magii pustyniami. Na przestrzeni wieków pustkowie tylko rosło, wdzierając się na terytoria Vastajów.\nRakan urodził się w wyludniającym się plemieniu, ale nigdy nie porzucił nadziei.\nRakan, tak jak wcześniej jego bracia, obserwował ludzi rozbudowujących swoje osady. Stłumili oni przepływ dzikiej i chaotycznej magii Ionii dla własnego bezpieczeństwa. Wiele plemion wysłało emisariuszy, aby z nimi negocjować. Zawierali oni traktaty chroniące mistyczną energię, której vastajańskie obszary potrzebowały do rozkwitu. Jednak obietnice te ciągle łamano.\nRozczarowani Vastajowie coraz bardziej się izolowali, trzymając się swoich pozostałych ziem. Młody Rakan wybrał inną ścieżkę. Ten tancerz bitewny wierzył, że śmiertelników można przekonać do uwolnienia dzikiej magii. Chwalił się, że może pomóc im ją ujrzeć, gdy tylko docenią jej piękno. Przez to stracił zaufanie plemienia i został okrzyknięty mianem mu’takl — ludzkiego sympatyka i wspólnika.\nRakan opuścił plemię Lhotlan, chcąc szerzyć pieśń swego ludu w całej Ionii. Był rozrywkowym łotrem, chętnie goszczonym w każdej tawernie czy na wiejskich festynach. Jednak z czasem zdał sobie sprawę, że w oczach śmiertelników miał tylko tyle do zaoferowania. Nieważne, ile tańców i pieśni wykonywał, nieważne, jak bardzo zachwycał tłumy — nadal po prostu zabawiał pijanych biesiadników.\nBrak celu denerwował Rakana… dopóki przez przypadek na dożynkach we Vlonqo nie spotkał Xayah, która również pochodziła z plemienia Lhotlan.\nGdy ujrzał ją w tłumie, wykonał jedną z najstarszych piosenek i urzekł całe miasto swoim wspaniałym upierzeniem. Mimo że w przeszłości ulegało mu tak wielu ludzi, w tym vastajańskie kobiety, ta fioletowa kruczyca zdawała się całkowicie niepodatna na jego uroki, chociaż wykazywała jakieś zainteresowanie.\nJak mogła go widzieć, ale nie chcieć za nim podążać? Było to pytanie, na które nie dało się prosto odpowiedzieć.\nZaintrygowany tancerz bitewny zbliżył się do Xayah i zapytał ją o dobro ich plemienia. Kiedy powiedziała mu, że Lhotlanowie stracili resztę swojej ziemi, Rakan zawył z wściekłości. Tym w końcu udało mu się zaimponować Xayah. Kruczyca zapewniła go, że jest jeszcze nadzieja: była częścią czegoś większego, swego rodzaju rebelii mającej na celu odebranie tego, co Vastajowie utracili. Nie tylko dla Lhotlan, ale dla wszystkich plemion.\nRakana olśniło. Otrzymał szansę na odkupienie swojego ludu, za co był gotów umrzeć. Błagał Xayah, by pozwoliła mu sobie towarzyszyć. Kruczyca zgodziła się na to pod warunkiem, że będzie przydatny.\nJak wkrótce miała się dowiedzieć, tańce Rakana były równie imponujące w walce, co na scenie. Nazywał siebie najlepszym tancerzem bitewnym w historii Lhotlan i nikt nie mógł temu zaprzeczyć. Jego wielkie wejścia oraz olśniewające akrobacje rozpraszały i oszołamiały wrogów, a zaraz potem Xayah powalała ich swoimi ostrymi jak brzytwa piórami. W każdej niebezpiecznej sytuacji walczyli w niebywałej harmonii.\nPodczas ich podróży Rakana zafascynowało to, jak Xayah podchodziła do świata. Zawsze wyglądała na przygotowaną, powściągliwą i skupioną, podczas gdy on był roztargniony, przyjazny i frywolny. Choć Rakan często zapominał o jej starannie ułożonych planach, nadrabiał to umiejętnością czytania emocji innych, wykorzystując na swoją korzyść charyzmę i przenikliwość. Ta dwójka Vastajów całkowicie różniła się od siebie, a mimo to razem osiągnęła wielkie sukcesy. Partnerzy korzystali ze swoich mocnych stron, aby uzupełniać wzajemne słabości.\nWkrótce Rakan nie wyobrażał sobie życia bez Xayah i jasne było, że ona czuła do niego to samo. Podczas hałaśliwej bójki w karczmie para złożyła sobie wzajemne przyrzeczenie.\nJednak nie zawsze zgadzali się w każdej kwestii. Xayah postrzegała świat jako czarno-biały, a śmiertelnicy zawsze byli dla niej wrogami. Rakan miał więcej wsółczucia i wierzył, że ludzie mogą się zmienić. Pomimo tej różnicy Rakan był pewny, że miłość jego i Xayah jest w stanie przetrwać burze, które na nich czekały.\nTo dzięki kruczycy Rakan odnalazł cel w życiu. Rakan, zainspirowany wyjątkowym zapałem swojej partnerki, uczynił jej krucjatę swoją własną. Razem stoczą walkę o odzyskanie Pierwotnej Krainy dla Vastajów."
    },
    "Rammus": {
        "name": "Rammus",
        "region": "Shurima",
        "image_url": "https://cmsassets.rgpub.io/sanity/images/dsfx7636/universe/60bbb4069192b33c83dafa45c6c3fa97e03f9903-1215x717.jpg?accountingTag=LoL",
        "champ_url": "https://universe.leagueoflegends.com/pl_PL/champion/rammus/",
        "lore": "Idol dla wielu, wyrzutek w oczach nielicznych, i wielka tajemnica dla wszystkich. Mowa o Rammusie, osobliwym stworzeniu, będącemu prawdziwą zagadką. Na temat pochodzenia Rammusa, skrywającego swoje oblicze pod kolczastą skorupą, istnieje wiele sprzecznych teorii. Jedni nazywają go półbogiem, drudzy świętą wyrocznią, a jeszcze inni zrodzonym z magii potworem. Bez względu na to, jak jest naprawdę, Rammus nie zdradza nikomu swoich sekretów i nie przerywa swojej wędrówki przez pustynię na niczyją prośbę.\nNiektórzy wierzą, że Rammus jest jednym z Wyniesionych, starożytnym bogiem pośród ludzi, który w trudnych czasach toczy się na pomoc Shurimie, wcielając się w rolę opancerzonego strażnika. Ci bardziej przesądni zarzekają się, że zwiastuje przełom, pojawiając się, kiedy kraina znajduje się u progu zmiany władzy. Pozostali twierdzą, że jest ostatnim przedstawicielem wymierającego gatunku, który przemierzał te ziemie, zanim w czasach Wojen Run pustynia została rozdarta przez niekontrolowany wybuch magii.\nWokół Rammusa krąży tyle pogłosek o wielkiej mocy, magii i tajemnicy, że wielu ludzi Shurimy pragnie posiąść jego wiedzę. Wróżbiarze, kapłani i szaleńcy utrzymują, że wiedzą, gdzie Rammus wiedzie swój żywot, ale Pancerznik zawsze pozostawał nieuchwytny. Mimo to dowody na jego istnienie pojawiały się już w zamierzchłych czasach – rozsypujące się mozaiki z jego podobizną ozdabiają najstarsze z murów ruin w Shurimie. Jego wizerunek upiększa olbrzymie kamienne posągi powstałe w początkowym okresie Wyniesienia, w związku z czym niektórzy uważają Rammusa za nieśmiertelnego półboga. Sceptycy często podają jednak prostsze wyjaśnienie – że Rammus jest tylko jednym z wielu podobnych sobie stworzeń.\nWieść niesie, że Rammus ukazuje się wyłącznie godnym pielgrzymom będącym w wielkiej potrzebie, a ci, którzy doznają tego zaszczytu, przechodzą głęboką metamorfozę. Kiedy Pancerznik ocalił przed pożarem następcę tronu rozległego królestwa, ten odrzucił koronę, by zostać rolnikiem i wypasać kozy. Pewien leciwy murarz poczuł takie natchnienie po przeprowadzeniu znaczącej, choć krótkiej rozmowy z Rammusem, że zbudował olbrzymi plac targowy, który wkrótce stał się sercem Nashramae.\nWierząc, że z jego pomocą wkroczą na drogę ku oświeceniu, żarliwi wyznawcy Rammusa odprawiają wymyślne rytuały, które mają im zapewnić łaskę bóstwa. Członkowie wspólnoty oddającej cześć Rammusowi demonstrują swoją niezachwianą wiarę na dorocznej ceremonii, w czasie której całymi chmarami toczą się przez miasto, wykonując salta. Co roku tysiące mieszkańców Shurimy odwiedzają najbardziej zdradliwe i odległe zakątki pustyni, by odszukać Rammusa. Wiele podań wskazuje bowiem na to, że odpowie on na jedno pytanie godnego śmiałka, który go odnajdzie. Znając jego słabość do pustynnych przysmaków, pielgrzymi uzbrajają się w dary, którymi pragną zaskarbić sobie jego przychylność. Ładują więc na muły butle słodkiego koziego mleka, zaplombowane woskiem skrzynie z koloniami mrówek i słoje z plastrami miodu. Wielu z nich już nie wraca z dalekiej pustyni, a pozostali nie mogą nic opowiedzieć o swoim półbogu. Niektórzy twierdzą jednak, że kiedy się obudzili po którejś z nocy, odkryli, że całe ich jedzenie zniknęło w tajemniczych okolicznościach.\nBez względu na to, czy faktycznie jest wieszczem, Wyniesionym bóstwem, czy też potężną bestią, Rammus słynie z niezwykłej wytrzymałości. Któregoś razu wszedł do niezdobytej twierdzy Siram, bastionu stworzonego przez obłąkanego czarodzieja. Miejsce to kryło w sobie ponoć mnóstwo śmiertelnie niebezpiecznych magicznych potworów i przeszkód – straszliwych, zmutowanych bestii, korytarzy wypełnionych płomieniami i nieprzebytych tuneli strzeżonych przez demony cienia. Nie minęła nawet godzina, kiedy olbrzymia forteca runęła w kłębach kurzu, a Rammus odtoczył się w siną dal. Nikt nie wiedział, dlaczego Rammus przekroczył mroczną bramę ani jakie tajemnice odkrył pośród bazaltowych murów warowni. W tym samym roku, w którym doszło do wielkiej powodzi, przebył olbrzymie jezioro Imalli w ciągu zaledwie dwóch dni i wkopał się głęboko w ziemię, żeby zniszczyć ogromne mrowisko i jego królową, której córki siały spustoszenie na pobliskich polach uprawnych.\nCzasem wcielał się w rolę szlachetnego bohatera. Kiedy noxiańscy najeźdźcy przypuścili atak na osadę w północnej części Shurimy, skłócone plemiona połączyły siły, by bronić swojego terytorium pod Świątynią Wyniesionych. Nie mogli się jednak równać z wrogami pod względem liczebności ani zdolności bojowych i byli bliscy przegranej, kiedy do akcji wkroczył Rammus. Obie strony były tak zszokowane widokiem tego nieuchwytnego stworzenia toczącego się pomiędzy nimi, że na moment walka całkiem ustała. Gdy Rammus mijał świątynię, budowla zatrzęsła się w posadach i ciężkie kamienne bryły spadły wprost na wrogą armię, miażdżąc niemal wszystkich wojowników. Nieliczni ocalali wykonali szybki odwrót ku wielkiej radości ludzi Shurimy. Choć część z nich twierdziło, że Rammus ocalił miasto z miłości dla Shurimy, inni powiadali, że bronił jedynie terytorium, na którym rósł jego ulubiony gatunek kaktusa. Co najmniej jeden z członków plemion mówił natomiast, że Rammus zwyczajnie toczył się przez sen i wcale nie miał zamiaru burzyć świątyni.\nBez względu na to, jak było naprawdę, ludzie Shurimy bardzo sobie cenią opowieści o Rammusie. Każde tamtejsze dziecko może wymienić kilkanaście teorii na temat jego pochodzenia, z których połowę zapewne wymyśliło w momencie mówienia. Wraz z rozkwitem przedwiecznej Shurimy, a także tuż przed jej upadkiem pojawiło się jeszcze więcej historii o Pancerzniku, w związku z czym wielu uwierzyło, że jego pojawienie się poprzedza mroczniejsze czasy.\nAle jak taka dobrotliwa istota korzystająca z najprostszych przyjemności życia mogłaby zwiastować nadejście wieku zniszczenia?"
    },
    "Rek’sai": {
        "name": "Rek’sai",
        "region": "Pustka",
        "image_url": "https://cmsassets.rgpub.io/sanity/images/dsfx7636/universe/298275b2e868fb0bd93d04484e8ae523484e63ec-1215x717.jpg?accountingTag=LoL",
        "champ_url": "https://universe.leagueoflegends.com/pl_PL/champion/reksai/",
        "lore": "Największa i najokrutniejsza ze swego gatunku, Rek’Sai jest bezlitosnym drapieżnikiem, który drąży tunele w ziemi, aby zaatakować i pożreć ofiarę. Jej nienasycony głód odpowiada za zniszczenie całych regionów niegdyś wspaniałego imperium Shurimy. Handlarze, kupcy i uzbrojone karawany będą nadrabiać setki kilometrów, aby ominąć te tereny, chociaż przebiegli bandyci są znani z wabienia nieświadomych ofiar na jej tereny łowieckie. Gdy Rek’Sai cię wykryje, twój los jest przesądzony. Nie ma nadziei na ucieczkę; jest śmiercią nadciągającą spod piasków."
    },
    "Rell": {
        "name": "Rell",
        "region": "Noxus",
        "image_url": "https://cmsassets.rgpub.io/sanity/images/dsfx7636/universe/b7f15606fa7d091ba540cadd2b8f2c168ea740b9-1919x1038.jpg?accountingTag=LoL",
        "champ_url": "https://universe.leagueoflegends.com/pl_PL/champion/rell/",
        "lore": "Plakaty rozwieszone po całym Noxusie ostrzegają przed niebezpieczną kryminalistką, uzbrojoną w masywną, stępioną włócznię. Zgodnie z opisem jeździ ona na grzbiecie magicznego monstrum, którego samo istnienie stanowi zagrożenie dla bezpieczeństwa całego narodu. Nawet niektórzy w stalowych szeregach Legionu Tryfariańskiego zaczęli się martwić, że zostaną wysłani za nią na prawie pewną śmierć.\nJaki potwór może być odpowiedzialny za takie haniebne i niepohamowane zniszczenie?\nProsta odpowiedź brzmi: szesnastoletnia dziewczyna.\nBardziej złożona jest niewybaczalna.\nRell była wyjątkowa od momentu swoich narodzin i równocześnie została skazana na cierpienie z tego powodu. Przyszła na świat jako córka noxiańskiego żołnierza i spadkobierczyni upadłego szlacheckiego domu, ale nie cieszyła się ani przywilejami oferowanymi przez bogactwo, ani wychowaniem pod kloszem, powszechnym wśród dzieci niższej arystokracji. Mimo to jej rodzice mieli wielkie plany, by wykreować ją na kogoś, kto mógłby przebić się przez zagęszczony polityczny krajobraz Noxusu. Mama Rell zawsze mawiała: „Wykładnią świetności są poświęcenia”.\nNieszczęście Rell rosło z czasem, dając początek czemuś niepowtarzalnemu, magii niepodobnej do niczego, co istniało od wieków — zdolności do manipulowania metalem. Rodzice Rell uznali to oczywiście za coś, co można było wykorzystać dla swoich własnych korzyści — i dobra Rell, oczywiście! Próbowali bezskutecznie szkolić ją u wielu potężnych magów, którzy mogliby wprowadzić ich córkę do elity politycznej lub wojskowej.\nAle ktoś zainteresował się zdolnościami młodej dziewczyny. Widząc w Rell broń, która pewnego dnia mogła stawić czoło najbardziej znienawidzonemu, starożytnemu wrogowi Noxusu, pewna blada kobieta odwiedziła rodzinę z mroczną ofertą. Rell wkrótce stała się pupilką w specjalnej Akademii, ukrytej z dala od stolicy i wścibskich oczu rady. I choć rodzice rzadko pojawiali się w jej nowej szkole z internatem, nigdy nie wydawali się bardziej dumni ani bardziej optymistycznie nastawieni na przyszłość swojej córki.\nPrzez chwilę wydawało się, że Rell mogła zostać mimo wszystko pokochana.\nWtedy jednak kamienie prawdziwej lawiny okrucieństwa zaczęły spadać jeden po drugim.\nGdy Rell miała osiem lat, została po raz pierwszy zmuszona do walki z innym uczniem. Następnie w ramię dziewczyny boleśnie wszczepiono magiczny znak, który wzmacniał jej moce, aby mogła stać się jeszcze silniejsza. Mimo że starcie to określono ćwiczeniem treningowym, Rell nigdy więcej nie zobaczyła zranionego przez siebie chłopca. Nigdy nie zobaczyła ponownie żadnego ze swoich przeciwników.\nZ każdym dniem stawała się coraz silniejsza i dopasowywała swoją magię do wojskowego stylu walki. Ciało dziewczyny pokrywały znaki, które wzmacniały jej magiczne zdolności do wręcz niemożliwego poziomu. Z czasem mogła wyrwać z głębi ziemi żyłę surowej rudy, obrócić ściany w śmiercionośną broń czy przegrzewać pancerz przeciwnika tak długo, że kurczył się i miażdżył go. Ale jej nauczyciele wymagali od niej coraz więcej z nadzieją, że Rell stanie się najpotężniejszym żołnierzem, jakiego imperium kiedykolwiek znało.\nW dniu swoich szesnastych urodzin odbyła wyjątkowo brutalny pojedynek. Miała dosyć. Rell odrzuciła swoich instruktorów na bok, po czym przedarła się przez strażników i rozerwała drzwi zakazanego skrzydła Akademii, odkrywając prawdziwe oblicze swojej szkoły. Każdy przeciwnik, którego pokonała, został wymazany — siłą wyciągnięto z nich magię i umiejscowiono ją w znakach pokrywających ciało Rell. Coś, co niegdyś składało się na ich sylwetki, przypominało teraz lalki pozbawione emocji i wspomnień. To była cena jej mocy. Cena, której nigdy nie była w stanie spłacić.\nNajgorsze w tym wszystkim było to, że dyrektorką osobiście nadzorującą procesy wymazywania była matka Rell. — Zrobiłam to wszystko dla Rell — powiedziała. — Przecież… wykładnią świetności są poświęcenia.\nRell wpadła w szał.\nDla małej garstki nauczycieli, którzy przeżyli ucieczkę dziewczyny z Akademii, wyglądało to tak jakby ziemia rozwarła się i ukazała ich oczom wir ostrych niczym brzytwa odłamków metalu. Budynek rozdarł się i uformował nieprzeniknioną powłokę czarnej zbroi wokół Rell, podczas gdy miażdżyła ona stojących na jej drodze wrogów, dźgając doświadczonych żołnierzy lancą cięższą od góry. W trakcie szarżowania na rumaku z falującego żelaza i przebijania się przez frontową bramę uwolniła tak wielu uczniów, jak tylko mogła. Zmusiła tym samym Różę do ścigania wymazańców w celu pozbycia się jakichkolwiek dowodów na to, co organizacja ta uczyniła niegdyś z dziećmi.\nAle było już za późno. Wkrótce ocalali nauczyciele zaczęli umierać w biały dzień, a wymazańcy nie mogli być już utrzymywani w tajemnicy.\nRell jest teraz zagrożeniem dla Noxusu, ale nie w sposób, jaki opisują plakaty. To samozwańcza, przepełniona niepohamowaną furią obrończyni słabszych. Nikomu nie ufa i jest bezlitosna wobec rządu, który przymykał oko na lata cierpienia oraz nadużyć. Ma takie podejście nie dlatego, że imperium było odpowiedzialne za krzywdy, ale przez to, że obserwowało proces, a przy tym bezradnie rozkładało ręce.\nSiedząc na grzbiecie żelaznego rumaka, oczy Rell są skupione tylko i wyłącznie na całkowitym zniszczeniu Noxusu oraz uratowaniu wszystkich dzieci, które, jak ona, przeżyły Akademię Czarnej Róży.\nNic na świecie nie jest w stanie jej powstrzymać."
    },
    "Renata glasc": {
        "name": "Renata glasc",
        "region": "Zaun",
        "image_url": "https://cmsassets.rgpub.io/sanity/images/dsfx7636/universe/74f48d016cce3f38f35d3c165ac2847c22a643ef-1920x1080.jpg?accountingTag=LoL",
        "champ_url": "https://universe.leagueoflegends.com/pl_PL/champion/renataglasc/",
        "lore": "Życie nie zawsze rozpieszczało Renatę Glasc.\nJej rodzice byli błyskotliwymi alchemikami, których praca skupiała się na innowacjach w dziedzinie leczenia. Oddani swej pracy i społeczności Zaun udzielali swojej opieki i dawali swoje lekarstwa każdemu, kto ich potrzebował… bez względu na to, czy potrzebujący byli w stanie za nie zapłacić, czy nie. Jako dziecko Renata była przyzwyczajona do zasypiania z pustym żołądkiem. Czuła żal przez ideologię swoich rodziców, jednak w żaden sposób nie mogła zmienić swojej sytuacji. Śniła o statkach, które przepływały przez Słoneczne Wrota Piltover, wyobrażając sobie, że sama porywa ster jednego z nich i kieruje swoje życie w zupełnie nowym kierunku — ku bogactwom świata.\nKiedy Renata podrosła wystarczająco, aby dołączyć do rodzinnego biznesu, szybko dało się zauważyć, że nie ma predyspozycji do zajmowania się alchemią. Dziewczyna miała natomiast pomysły na osiąganie zysku. Jako swój pierwszy wyczyn marketingowy Renata przekonała swoich rodziców, że nie będą musieli prosić o więcej, niż ludzie są w stanie zaoferować, jeżeli tylko zaczną leczyć bogatszych Zaunitów. Lojalni pacjenci Glasców wychwalali ich talent, dzięki czemu obowiązujące bogatych stawki ustalone przez Renatę szybko spłaciły koszty ich charytatywnej pracy.\nGlascowie nie skorzystali jednak z możliwości prowadzenia wygodnego życia. Zamiast tego wykorzystali zarobione pieniądze na rozwój wysoce wyrafinowanej chemtechowej formuły, która pozwoliłaby wydłużyć życie ich najbardziej schorowanych pacjentów. Bez względu na ich starania formuła zawsze wywoływała niepożądane efekty uboczne — na przykład czyniła pacjentów niewiarygodnie podatnymi na sugestie bądź niezwykle agresywnymi — więc nieustannie pracowali nad udoskonaleniem swojego dzieła. Jedynie Renata, rozżalona tym, co jej rodzice postanowili zrobić z zarobionymi przez nią pieniędzmi, zastanawiała się nad możliwościami zastosowania formuły w jej bieżącym stanie.\nZamieszkujący Piltover przywódcy elitarnych rodów, którzy zarabiali na medycznej prowizorce Zaunitów, usłyszeli pogłoski o badaniach rodziny Glasców. Nie zamierzali oni pozwolić, aby ktokolwiek zagroził ich pozycji, dlatego opłacili kilku strażników, by „zajęli się” tą sytuacją. Renatę przebudziły krzyki jej rodziców niosące się po stojącym w płomieniach domu. Dziewczyna straciła rękę podczas niestety nieudanej próby ratowania ich.\nRenata, pozostawiona jedynie ze swoim nazwiskiem i szczątkami badań, które przetrwały pożar, poprzysięgła sobie, że nie popełni błędu swoich rodziców i nie będzie żyć według altruistycznych zasad, nie oczekując w zamian choćby wdzięczności. Zamiast tego całkowicie oddała się przekształceniu swojego nikłego majątku w coś większego — w coś, co byłoby w stanie dać jej to, czego nigdy nie miała: bogactwo, potęgę i kontrolę. Jej własne imperium.\nLata mijały, a Renacie udało się stanąć na czele kilku mniejszych operacji, które zakończyły się sukcesem. Jednocześnie budowała ona relacje z nieprzyjemnymi, lecz wpływowymi osobami w mieście. Dawała ludziom pracę, pożyczała pieniądze, przekazywała lekarstwa dla chorych dzieci… ale nigdy nie robiła tego za darmo. Od tych, którzy nie byli w stanie zapłacić pieniędzmi, wymagała lojalności.\nRenata szybko zdała sobie sprawę, że najrzadszym i najbardziej dochodowym towarem w Zaun jest geniusz. Opracowała zatem plan, aby inwestować w młode talenty bez środków do życia. Oferowała im przestrzeń do prac i stabilność dla ich rodzin, w zamian oczekując ich nieustannej pracy. Najbiedniejsi spośród nich nie mogli sobie pozwolić, aby odrzucić tę propozycję. W ten sposób Renata zapewniła sobie dostęp do nowych i wyjątkowych projektów produktów oraz innowacyjnych zastosowań dla chemtechowej formuły, nad którą pracowali jej rodzice. Zyski rosły. Jej następnym krokiem było założenie przedsiębiorstwa Glasc — zaraz po tym, jak nabyła pierwszą z dziesiątek fabryk, w których produkowano jej wyrafinowane chemtechowe produkty.\nPrzedsiębiorstwo Glasc szybko rozszerzyło swoją działalność we wszystkich zakątkach Zaun — od chemtechowych operacji wydobycia przez sale balowe po rafinerie — co rozzłościło niektórych baronów, którzy utrzymywali monopol w tych przedsięwzięciach. Renata jednak zdołała jednego po drugim przekonać, żeby robili interesy wspólnie z nią. Tym oto sposobem błyskawicznie została pełnoprawną chembaronessą. Z obawy przed odcięciem wszelkich przychodów nikt nie mógł się jej przeciwstawić. Przedsiębiorstwo Glasc rozkwitało, a sama Renata pozostawała w cieniu, oczekując na odpowiedni moment, w którym mogłaby wykonać swój kolejny ruch.\nTen czas nadszedł po wypadku chemicznym, w wyniku którego ulicami Zaun przetoczyły się trujące opary. Od dziesięcioleci miasto nie było w tak złym stanie. Pośród szarych, toksycznych chmur unoszących się nad Zaun przedsiębiorstwo Glasc wszystkim w mieście oferowało podstawowe oddychatory i wymienne filtry… zupełnie za darmo. Teraz już wszyscy znali Renatę Glasc i jej uczynność. Zdobyła lojalność Zaun.\nWieści o jej szczodrości dotarły również do Piltover. Po raz pierwszy handlarze poważnie spojrzeli na wysoce dopracowane projekty chemtechowe Renaty i nie minęło wiele czasu, nim zaczęli zapełniać nimi półki w swoich sklepach.\nTeraz każdy podążający za modą Piltoverczyk posiada co najmniej jeden produkt przedsiębiorstwa Glasc, a najbogatsi spośród nich rywalizują o zasiadanie przy Renacie podczas poświęconych nowościom gal czy przedstawień w filharmonii. Planem Renaty nie było jednak stanie się chembaronessą w Zaun czy korporacyjną ulubienicą Piltover.\nNie. Ona miała zamiar przejąć źródło finansowej potęgi Piltover — Słoneczne Wrota, o których śniła za młodu. Ta, która kontroluje Słoneczne Wrota, kontroluje bowiem przepływ handlu, a ta, która kontroluje handel — kontroluje cały świat. Biorąc pod uwagę, że w każdym produkcie Glasc zamieszczono tajną skrytkę z odrobiną opracowanej przez jej rodziców formuły — wraz ze wszystkimi skutkami ubocznymi — którą kobieta mogła na rozkaz uwolnić… jedynie kwestią czasu było, kiedy wszyscy zaczną pracować dla Renaty Glasc."
    },
    "Renekton": {
        "name": "Renekton",
        "region": "Shurima",
        "image_url": "https://cmsassets.rgpub.io/sanity/images/dsfx7636/universe/631c08061ddf52c0b6986407c28011b4e93e5397-1215x717.jpg?accountingTag=LoL",
        "champ_url": "https://universe.leagueoflegends.com/pl_PL/champion/renekton/",
        "lore": "Renekton urodził się, by walczyć. Od najmłodszych lat było widać, że nie ma w nim strachu, kiedy to regularnie wdawał się w bójki z dużo starszymi dziećmi. Zwykle czynnikiem prowadzącym do tych starć była duma, jako że nie potrafił się on wycofać ani puścić płazem żadnej obelgi. Podczas gdy jego starszy brat, Nasus, nie pochwalał tych ulicznych bójek, Renekton uwielbiał je.\nNasus koniec końców wyjechał, by dołączyć do prestiżowego Kolegium Słońca, a potyczki Renektona stały się coraz poważniejsze i groźniejsze. Nasus, lękając się, że gwałtowna natura jego brata w końcu zaprowadzi go do więzienia albo grobu, pomógł mu zaciągnąć się do armii Shurimy. Oficjalnie Renekton był za młody, ale Nasus zadbał o to, by nikt nie zwrócił na to uwagi.\nDyscyplina życia wojskowego okazała się dla niego błogosławieństwem. Renekton walczył w licznych podbojach, by rozszerzyć imperium — jego dzikość i twardość nadal były widoczne, ale to honor i odwaga stały się powszechnie znane. Nasus, teraz sławny generał i taktyk, często powtarzał, że zaplanował wiele wspaniałych bitew, ale to Renekton je wygrywał.\nI tak właśnie było — po ocaleniu odosobnionego miasta Zuretta sam imperator mianował Renektona generałem. Od tego momentu nazywano go także Strażnikiem Shurimy. Choć na każdego żołnierza Shurimy przypadało wtedy dziesięciu wrogów, Renekton i jego niewielki oddział stawili czoła agresorom w odległych, skalistych przełęczach na południu, by zdobyć trochę czasu i umożliwić przeprowadzenie ewakuacji miasta. To była bitwa, po której stoczeniu nikt nie spodziewał się, że Renekton przetrwa, nie mówiąc już o zwycięstwie… Jednak wytrzymał na tyle długo, aby przybyła odsiecz pod wodzą Nasusa, a siły najeźdźców zostały rozgromione.\nPrzez dziesięciolecia służby reputacja Renektona dorównywała nawet boskim wojownikom z Armii Wyniesionych, a jego obecność na polu bitwy inspirowała walczących u jego boku i przerażała przeciwników. Renekton był już w średnim wieku — zaczynał siwieć, a na jego ciele odbijały się ślady stoczonych bitew — gdy dotarła do niego informacja, że jego brat jest bliski śmierci.\nNatychmiast powrócił do stolicy, gdzie okazało się, że Nasus był już cieniem samego siebie. Dotknęła go wyniszczająca choroba. Choroba, która była nieuleczalna.\nNiemniej jednak wszyscy bez wyjątku doceniali geniusz generała. Nasus nie tylko posiadał zmysł strategiczny, ale był także kustoszem wielkich bibliotek imperium, gdzie opracował lub przetłumaczył wiele z najwspanialszych starożytnych dzieł literackich. Takiemu człowiekowi nie można było pozwolić odejść, dlatego zadecydowano, że jest on godny Wyniesienia.\nCałe miasto zebrało się, by tego doświadczyć, ale Nasus nie był w stanie wejść na platformę rozciągającą się przed Słonecznym Dyskiem. Bez chwili zastanowienia nad swoim bezpieczeństwem Renekton chwycił swego brata i wniósł go na pozostałe stopnie, będąc w pełni świadomym, że sam zostanie unicestwiony. W końcu był tylko zwykłym wojownikiem i zdawał sobie sprawę, że Nasus będzie potrzebny Shurimie w przyszłości.\nJednakże Renekton przetrwał. Pod oślepiającym blaskiem Słonecznego Dysku obydwaj bracia zostali Wyniesieni i niejako narodzili się na nowo, a kiedy światło zbladło, oczom zebranych ukazało się dwóch potężnych boskich wojowników — Nasus w swym smukłym ciele o głowie szakala oraz Renekton, który przyjął postać olbrzymiego gada. Szakal był często uważany za najzmyślniejszą i najprzebieglejszą z bestii, a nieznająca strachu agresja krokodyla idealnie pasowała do Renektona.\nRenekton był wcześniej potężnym bohaterem, ale teraz posiadał moc wykraczającą poza pojmowanie śmiertelników. Poprowadził armię Shurimy do wielu krwawych wygranych, nie okazując ani też nie oczekując żadnej litości. Legendy o nim krążyły daleko poza granicami imperium, a przydomek, który przyjął — Pustynny Rzeźnik — nadali mu właśnie jego adwersarze.\nAle byli też tacy, którzy z czasem doszli do wniosku, że podczas transformacji Renekton utracił pewną cząstkę swego człowieczeństwa. Zaliczał się do nich również Nasus. Wojownik wydawał się okrutniejszy, czerpiąc coraz większą przyjemność z rozlewu krwi. Co więcej, szeptano o wielu bestialstwach, których rzekomo dopuszczał się na polu bitwy. Mimo to pozostał zagorzałym obrońcą Shurimy, wiernie służąc kolejnym imperatorom, nawet podczas rebelii Icathii i straszliwej wojny, która po niej nastąpiła.\nKilka lat później zadecydowano, że młody imperator Azir wstąpi w szeregi Wyniesionych i stanie się nieśmiertelnym władcą, na jakiego zasługiwał jego lud.\nSkutki były katastrofalne.\nRenekton i Nasus byli oddaleni od stolicy o więcej niż jeden dzień drogi, gdy to się stało, i przybyli do miasta, by zastać je w ruinach. Pozbawiony całej swojej mocy Słoneczny Dysk zawodził. W centrum rzezi znaleźli zdradzieckiego maga z zastępów imperatora, Xeratha — teraz złowrogą istotę z czystej energii.\nBracia walczyli dzielnie, zdając sobie sprawę, że nie będą w stanie uśmiercić Xeratha, Renekton koniec końców pochwycił go i wciągnął do znajdującego się pod miastem Grobowca Imperatorów, rozkazując bratu zapieczętować ich w środku. Wiedząc, że nie ma innego sposobu, Nasus niechętnie posłuchał swego brata.\nXerath i Renekton kontynuowali swoją walkę. Walczyli przez niezliczone wieki, szukali siebie nawzajem w ciemnej otchłani, a w świecie ponad nimi z niegdyś wspaniałej cywilizacji Shurimy pozostał tylko proch i pył. Xerath drwił z Renektona, szepcząc truciznę do jego ucha, a wypowiadane przez zdrajcę jadowite słowa zaczęły nabierać mocy. Przekonał Renektona, że Nasus, zazdrosny o jego sukces, skorzystał z okazji, by się go pozbyć i samemu cieszyć się nieśmiertelnością.\nKawałek po kawałku, zdrowy rozsądek Renektona pękał. Xerath umiejętnie dolewał oliwy do ognia, wypaczając to, co wojownik uważał za prawdziwe, i to, co było dla niego urojone. Gdy Grobowiec Imperatorów został w końcu otwarty przez chciwych śmiertelników, Renekton wydał z siebie pełen furii ryk i z hukiem wyruszył na pustynię, starając się wywęszyć w powietrzu zapach swego brata.\nJednak Shurima bardzo się zmieniła pod jego nieobecność. Wyniesiona Armia już nie istniała, w dużej mierze pozostawiając ludzi rozproszonych bez przywódców. Mimo że Renekton nie przywiązuje wagi do takich rzeczy, to jednak zyskał sobie zwolenników wśród najbardziej zaciekłych i żądnych krwi pustynnych najeźdźców… nawet jeśli w swoich częstych, obłąkanych szaleństwach nie zawsze potrafi odróżnić przyjaciela od wroga.\nJego spojrzenie na rzeczywistość jest co najwyżej dyskusyjne; i choć są chwile, kiedy przypomina dumnego, przepełnionego honorem herosa z dawnych lat, to przez większość czasu jest niczym innym, aniżeli zdegenerowaną, rozwścieczoną i pełną nienawiści bestią, którą napędza żądza krwi i pragnienie zemsty."
    },
    "Rengar": {
        "name": "Rengar",
        "region": "Ixtal",
        "image_url": "https://cmsassets.rgpub.io/sanity/images/dsfx7636/universe/9eca7c212374e6363e336ac7323862c6e5427943-1215x717.jpg?accountingTag=LoL",
        "champ_url": "https://universe.leagueoflegends.com/pl_PL/champion/rengar/",
        "lore": ""
    },
    "Riven": {
        "name": "Riven",
        "region": "Noxus",
        "image_url": "https://cmsassets.rgpub.io/sanity/images/dsfx7636/universe/26bb1d87fa015cef986d05249f533426383e7198-1215x717.jpg?accountingTag=LoL",
        "champ_url": "https://universe.leagueoflegends.com/pl_PL/champion/riven/",
        "lore": "Noxus zbudowano na wiecznym konflikcie, więc działania wojenne osierocały wiele dzieci. Riven, której ojciec zginął w nieznanej bitwie, a matka zmarła w trakcie trudnego porodu, wychowała się na farmie zarządzanej przez imperium, położonej wśród skalistych zboczy Trevale.\nDzieci żyły i pracowały na tym skrawku trudnej ziemi dzięki sile fizycznej i woli przetrwania, lecz ambicje Riven sięgały znacznie dalej. Co roku obserwowała, jak rekruci z lokalnych korpusów wojennych odwiedzają farmę, i właśnie w nich dostrzegła szansę na wymarzone życie. Kiedy wreszcie oddała swoją siłę w służbę imperium, wiedziała, że Noxus przyjmie ją jako córkę, którą tak bardzo pragnęła być.\nRiven okazała się urodzonym żołnierzem. Pomimo młodego wieku dzięki ciężkiej pracy przez lata szybko opanowała wyważenie większego od niej miecza. Jej nowa rodzina została wykuta w ogniu walki, a Riven uważała więź łączącą ją z braćmi i siostrami w boju za nierozerwalną.\nJej oddanie imperium było tak niezachwiane, że sam Boram Darkwill w nagrodę podarował jej runiczne ostrze z ciemnego metalu, zaklęte przez bladą czarodziejkę z jego dworu. Było ono cięższe niż pawęż, prawie tak samo szerokie i doskonale odpowiadało Riven.\nNiedługo później armia wyruszyła przez morze na Ionię, co było częścią długo planowanej noxiańskiej inwazji.\nW miarę jak ta nowa wojna się dłużyła, stawało się jasne, że Ionia się nie ukorzy. Oddział Riven został przydzielony do eskortowania innego korpusu wojennego, który przedzierał się przez pogrążoną w walkach prowincję Navori. Przywódczyni korpusu, Emystana, zaciągnęła w swoje szeregi zauńskiego alchemika i bardzo chciała wypróbować nowy rodzaj broni. W niezliczonych kampaniach Riven chętnie oddałaby życie za Noxus, ale teraz dostrzegła, że z tymi nowymi żołnierzami coś było nie tak i głęboko ją to zaniepokoiło. Delikatne amfory, które wieźli na powozach, nie miały zastosowania na żadnym z pól bitwy, jakie Riven była sobie w stanie wyobrazić…\nDwa korpusy wojenne spotykały się z coraz bardziej zaciekłym oporem, jak gdyby sama ziemia chciała ich wypędzić. Podczas straszliwej burzy błoto zaczęło spływać w dół wzgórz, a Riven i jej wojownicy zostali sami ze śmiercionośnym ładunkiem — i wtedy właśnie ioniańscy wojownicy wyszli z ukrycia. Uświadomiwszy sobie powagę sytuacji, Riven poprosiła Emystanę o pomoc.\nJedyną odpowiedzią, jaką otrzymała, była płonąca strzała wystrzelona z grani wąwozu, a Riven zrozumiała, że celem tej wojny nie była już ekspansja Noxusu. Celem było absolutne unicestwienie przeciwnika, niezależnie jakim kosztem.\nStrzała trafiła prosto w wóz. Riven instynktownie dobyła ostrza, lecz było za późno, by ratować kogokolwiek. Chemiczny ogień wystrzelił z rozerwanych pojemników, a nocne powietrze wypełniły wrzaski — zarówno Ionianie, jak i Noxianie umierali bolesną i okrutną śmiercią. Osłonięta magią swojego ostrza przed palącą i trującą mgłą, mimowolnie stała się świadkiem scen pełnych okropieństw i zdrady, które miały ją prześladować do końca życia.\nRiven pamięta tylko urywki tych pierwszych godzin po masakrze, a wracają one w koszmarach. Jej rany się zabliźniły. Oddała hołd poległym. Lecz, co najważniejsze, zaczęła pałać nienawiścią do miecza, który ocalił jej życie. Słowa wygrawerowane na jego klindze drwiły z niej, przypominając o wszystkim, co straciła. Zanim nastał świt, znalazła sposób na połamanie go i zerwała ostatnią więź łączącą ją z Noxusem.\nLecz kiedy ostrze wreszcie pękło, wciąż nie znalazła spokoju ducha.\nRiven utraciła wiarę i przekonanie, które dodawały jej pewności siebie przez całe życie, więc sama skazała się na wygnanie i ruszyła na wędrówkę po zniszczonej wojnami Ionii. Kiedy wreszcie wróciła do wioski, w której złamała swój miecz, wyszło na jaw, że jej autodestrukcyjne zapędy kosztowały życie najbardziej szanowanego członka starszyzny… a mimo to Ionia przyjęła ją i jej wybaczyła.\nNoxus na pewno nie byłby tak litościwy. Choć imperium już dawno wycofało się z Pierwotnej Krainy, wciąż pamięta o Riven i jej runicznym mieczu. Stoczyła zaciętą walkę z tymi, którzy zostali wysłani, by postawić ją przed sądem, jednak chciała zatrzymać rozlew ioniańskiej krwi i poddała się postawionym jej zarzutom dezercji.\nWojowniczka wraca do Noxusu w kajdanach, dręczona przez duchy przeszłości. Rządy Darkwilla minęły, a imperium podobno zmieniło się na lepsze, ale Riven wciąż nie wie, co ją czeka ani czy kiedykolwiek pogodzi się z przeszłością."
    },
    "Rumble": {
        "name": "Rumble",
        "region": "Bandle city",
        "image_url": "https://cmsassets.rgpub.io/sanity/images/dsfx7636/universe/96575d035661d8c3238a1a8f098aebefb5641862-1215x717.jpg?accountingTag=LoL",
        "champ_url": "https://universe.leagueoflegends.com/pl_PL/champion/rumble/",
        "lore": "Rumble zawsze był bardzo mały, nawet jak na Yordla. W związku z tym przywykł do tego, że nim pomiatano. Aby przetrwać musiał być bardziej chytry i pomysłowy niż rówieśnicy. Stał się wybuchowy i pamiętliwy − odpłacał każdemu, kto go skrzywdził. Stał się przez to samotnikiem, ale nie przeszkadzało mu to. Zawsze lubił majsterkować i otaczać się gadżetami, a większość czasu spędzał na złomowisku.\nBył bardzo obiecującym mechanikiem. Jego nauczyciele wstawili się za nim w Yordlowej Akademii Nauki i Postępu w Piltover, gdzie mógłby zostać jednym z protegowanych Heimerdingera, ale Rumble odmówił. Uważał Heimerdingera i jego współpracowników za cwaniaków, którzy sprzedają bardziej zaawansowaną technologię Yordlów ludziom za bezcen, podczas gdy ich rasa jest pośmiewiskiem.\nKiedy grupa ludzi, którzy ukończyli Yordlową Akademię, przybyła do Bandle City, by zobaczyć miejsce, gdzie urodził i wychował się ich mentor, Rumble nie mógł się oprzeć pokusie, by zobaczyć się z nimi twarzą w twarz (no, prawie). Chciał się im tylko przyjrzeć, jednak cztery godziny i wiele wyzwisk później wrócił do domu poobijany i cały we krwi. W międzyczasie nasłuchał się, jaki wstyd przynosi „oświeconym” Yordlom, takim jak Heimerdinger. Następnego ranka bez słowa opuścił Bandle City. Zniknął na kilka miesięcy. Wrócił u steru szczękającego, zmechanizowanego potwora. Tłum gapiów patrzył, jak udaje się do centrum miasta i oznajmia, że pokaże światu, na co stać technologię Yordlów."
    },
    "Ryze": {
        "name": "Ryze",
        "region": "Runeterra",
        "image_url": "https://cmsassets.rgpub.io/sanity/images/dsfx7636/universe/c6112f9c04cd531982b94e51b719d359e8755365-1215x717.jpg?accountingTag=LoL",
        "champ_url": "https://universe.leagueoflegends.com/pl_PL/champion/ryze/",
        "lore": ""
    },
    "Samira": {
        "name": "Samira",
        "region": "Noxus",
        "image_url": "https://cmsassets.rgpub.io/sanity/images/dsfx7636/universe/4f2e41d8c16101ea4859ca228c0b5ca79cba9988-1898x1120.jpg?accountingTag=LoL",
        "champ_url": "https://universe.leagueoflegends.com/pl_PL/champion/samira/",
        "lore": "W Amakrze, mieście położonym na wschodnim skraju Bezkresu Sai, Samira i jej rodzice zarabiali na życie jako artyści uliczni. Urzekali, oczarowywali i zadziwiali przechodniów, co ekscytowało Samirę, ale martwiło jej rodziców. Mimo że ich córka czerpała z występów radość, chcieli, aby mogła cieszyć się bardziej stabilnym życiem.\nJednak życzenia są tak samo nieprzewidywalne jak pustynny deszcz.\nW przeddzień czternastych urodzin Samiry uzbrojeni nieprzyjaciele najechali Amakrę. Samira, schowana między krokwiami swojego domu, obserwowała, jak przybysze wymawiali imię starożytnego maga i zagarniali niewinnych mieszkańców wioski. Wielu ludzi zginęło na jej oczach.\nSamira nie uroniła łzy. Nie krzyczała. Ogarnęła ją złość — nie wobec morderców, ale wobec samej siebie. Czuła, że nie powinna się ukrywać. Nie było w jej życiu chwili, by sparaliżował ją strach. Nie miało to miejsca nawet wtedy, gdy podejmowała się odważnych wyczynów kaskaderskich. W tym momencie Samira nienawidziła siebie i poprzysięgła, że już nigdy więcej nie będzie czuła się tak przerażona i bezradna.\nPomimo ran uciekła z rodzicami i garstką innych mieszkańców do Bel’zhun, miasta portowego pod rządami Noxusu, będącego dla Amakran bezpieczną przystanią. Samira czuła się, jakby Noxus otworzył przed nią swe wrota.\nPodczas gdy inni uchodźcy znaleźli pocieszenie w spokojnym życiu, ona była zdeterminowana, by odzyskać odwagę. Organizowała uliczne występy na własną rękę, ponieważ jej rodzice, zmęczeni i ranni, nie mogli jej wesprzeć. Scena nie była już dla niej pracą, lecz miejscem, gdzie mogła pozostać nieustraszona. Przechodziła samą siebie wraz z każdym kolejnym wyczynem, nawet wtedy, gdy nikt nie patrzył, ale to i tak nie wystarczyło, by utrzymać rodzinę.\nWtedy Samira natknęła się na wezwanie do noxiańskiego korpusu wojennego. Zaciągnęła się do niego, przekonana dreszczykiem emocji i środkami finansowymi, które jej zaoferowano.\nSprawność fizyczna Amakranki zaskoczyła innych rekrutów. Samira wyśmienicie posługiwała się ostrzem i bronią palną, a także była wysportowana, przez co doskonale radziła sobie w walce. Mimo to dyscyplina była jej piętą achillesową. Po dwóch latach treningu lekkomyślność byłej tancerki frustrowała dowódców, z wyjątkiem jednej z nich: kapitan Indari. Była dywersantka doceniła odwagę Samiry i zaproponowała jej pozycję w prywatnym korpusie — specjalistycznym oddziale wyruszającym na misje zbyt niebezpieczne dla zwykłych żołnierzy. Samira, głodna obiecanego przez Indari niebezpieczeństwa, zgodziła się bez wahania.\nW pełni przyswoiła sobie noxiańską kulturę, znajdując swoją własną siłę i styl wśród mrożących krew w żyłach strzelanin oraz zapierających dech w piersiach pojedynków na miecze. W wolnym czasie Amakranka opowiadała rodzinie o swoich tatuażach, spośród których każdy przedstawiał jej niezapomniane wyczyny. Najbardziej ceniła sobie czerpanie przyjemności i ekscytacji z niebezpieczeństwa oraz nieustającego ryzyka, dzięki któremu czuła się naprawdę żywa.\nNa rozkaz stolicy oddział Indari znalazł się na Równinie Rokrund w celu zdławienia powstania secesjonistów. Gdy korpus zlokalizował twierdzę wroga i zbliżył się do przywódcy rebeliantów, forteca eksplodowała. Wybuch wywołał chaos. Samira rzuciła się w przód, na stałe raniąc swoje prawe oko. Nie marnowała czasu na myślenie o strachu czy bezradność, od razu ruszyła na ratunek Indari, która doznała poważniejszego urazu — nie była w stanie ruszać nogami. Przywódczyni korpusu, sfrustrowana porażką w swojej roli, rozwiązała oddział po powrocie ocalałych.\nZ kolei Samira, zwolniona ze służby i pozbawiona innych możliwości wzbudzających jej zainteresowanie, powróciła do domu w Bel’zhun, ale nie była długo w stanie znieść tamtejszego stylu życia.\nOstatecznie znalazła się w stolicy Noxusu i odnalazła Indari. Wierzyła, że była kapitan rozumie jej tęsknotę za wyzwaniami jak nikt inny, i chciała wykorzystać znajomości Indari w armii oraz szlacheckich domach. Zaproponowała jej współpracę na nowych warunkach — Indari miałaby działać za kulisami i dostarczać Samirze wysoko płatne zlecenia.\nJej dotychczasowa przełożona niechętnie się zgodziła, ale pozostawiło to jej byłą protegowaną bez żadnego wsparcia w terenie…\nSamira nie mogła być szczęśliwsza. Chętnie podejmowała się misji przeznaczonych dla całych korpusów wojennych i świetnie się przy tym bawiła.\nWieści o jej odwadze rozniosły się gdzie okiem sięgnąć. Wykonywała każde zadanie — od pokonania chemtechowego barona w pojedynku wręcz po bycie jedyną ocalałą z nalotu na Bilgewater — niezależnie od tego, jakie były szanse wrócić z niego cało. Wsparcie Indari pomogło Amakrance trafić pod skrzydła Najwyższego Dowództwa Noxusu, które uznało, że nie istnieje lepszy kandydat do wyruszenia na najbardziej niebezpieczne misje.\nTeraz Samira nie ma zamiaru spowalniać. Jednego dnia można ją znaleźć pośród skalistych klifów górskich, a innego w zatłoczonych tawernach, gdzie siłuje się na ręce. Jednak niezależnie od tego, gdzie przebywa, jedno jest pewne: Samira zawsze znajdzie wyzwanie, które dostarczy jej dreszczyku emocji."
    },
    "Sejuani": {
        "name": "Sejuani",
        "region": "Freljord",
        "image_url": "https://cmsassets.rgpub.io/sanity/images/dsfx7636/universe_live/64b4bcfccb7b88cad98a2345e15aa9427ba20c73-1215x717.jpg?accountingTag=LoL",
        "champ_url": "https://universe.leagueoflegends.com/pl_PL/champion/sejuani/",
        "lore": "Sejuani była dzieckiem z freljordzkiego małżeństwa politycznego, które skończyło się z takim samym chłodem, z jakim się zaczęło. Jej matka, Zrodzona z Lodu wojowniczka Kalkia z Zimowego Szpona, porzuciła swoją nową rodzinę na rzecz mężczyzny, który skradł jej serce wiele lat wcześniej, a plemię popadło w chaos i zaczęło się rozpadać bez młodej wojmatki na czele.\nSejuani wychowywała jej babka, Hejian. Choć Sejuani starała się jak mogła, żeby zasłużyć sobie na miłość Hejian, nigdy nie była w stanie sprostać jej wysokim oczekiwaniom. W ciągu następnych lat, gdy plemię pogrążało się w coraz to większych kłopotach, Hejian miała jeszcze mniej czasu dla dziewczyny.\nDostatek, miłość, poczucie bezpieczeństwa — Sejuani doświadczyła tego dopiero dzięki wizytom u siostrzanego plemienia Zimowego Szpona, Avarosan. Każdego lata Grena, najsłynniejsza wojowniczka w całym regionie, zabierała Sejuani do swojego domu. Gdy Sejuani odkryła, że Grena pokonała kiedyś Kalkię w pojedynku, wojmatka Avarosan natychmiast stała się jej idolką... a córka Greny, Ashe, stała się jedyną osobą, którą kiedykolwiek uważała za prawdziwą przyjaciółkę.\nKiedy Grena zakwestionowała sposób, w jaki babka traktowała Sejuani, urażona Hejian zerwała wszystkie więzy z Avarosanami. Potem Zimowy Szpon wszczął szereg konfliktów z innymi, sąsiednimi plemionami, próbując odzyskać ziemie i honor, które utracił wraz z ucieczką Kalkii, ale to desperackie zagranie jedynie wpędziło społeczność w jeszcze większą ruinę.\nJakimś cudem Kalkia się o tym dowiedziała.\nUsłyszawszy o niedoli swojego byłego plemienia, powróciła i jeszcze raz przybrała rolę wojmatki. Mimo to zdławienie tych waśni sprawiło, że Zimowemu Szponowi zostały tylko nieurodzajne ziemie i garść innych zasobów, przez co musieli zdać się na ochronę Mroźnej Straży.\nSejuani była tym poirytowana, więc postanowiła odebrać przywództwo swojej matce. Złożyła świętą przysięgę, że poprowadzi niebezpieczny atak na noxiański statek wojenny, w nadziei, że wypełnienie zobowiązania wystarczy, aby zjednać sobie plemię, a z jego wsparciem będzie mogła wydrzeć władzę z rąk Kalkii i Kapłanów Mrozu.\nPodczas tego szaleńczego najazdu Sejuani uratowała młodego drüvaska przed skończeniem w rzeźni i nazwała go Bristle. Choć wtedy nie mogła tego wiedzieć, ten stwór miał rosnąć, by dorównać rozmiarami największym drüvaskom, jakie kiedykolwiek widziano, i stać się jej lojalnym wierzchowcem.\nJako że jej atak się powiódł, Sejuani stwierdziła, że najwyższy czas wyzwać matkę na pojedynek o plemię. Wedle prastarych tradycji coś takiego było nie do pomyślenia, ale Sejuani nie dała się odwieść od swojego postanowienia.\nRozgniewani Kapłani Mrozu byli zmuszeni zainterweniować, a Kalkia umarła, zanim Sejuani mogła się z nią zmierzyć.\nJako nowa wojmatka Zimowego Szpona Sejuani zaczęła atakować i wcielać pobliskie plemiona w swoje zastępy, tym samym rosnąc w siłę i zapewniając sobie istną hordę sprzymierzeńców. Jej sprzeciw wobec Mroźnej Straży przyciągnął również wygnanych szamanów, duchowych wędrowców, Zrodzonych z Lodu, Dzieci Burzy i bezlitosnych wyznawców starych bóstw z całego Freljordu.\nChoć kiedyś byli słabi, okryci niesławą i padali ofiarą swoich sąsiadów, członkowie Zimowego Szpona w kilka lat zyskali przerażającą reputację na północy. Zasłynęli z szybkości, brutalności i całkowitego oddania swojej wojmatce.\nTeraz, na przełomie pór roku, Sejuani prowadzi kampanię przeciwko plemionom z południa i intruzom z Noxusu, a nawet zapuszcza się na granicę z Demacią, najeżdżając, grabiąc i mordując wszystkich, którzy się jej sprzeciwią. Ostatecznie chce zniszczyć prężną koalicję plemion utworzoną przez jej przyjaciółkę z dzieciństwa, Ashe. Zdaniem Sejuani wojmatka Avarosan nie tylko dopuściła się zdrady wobec ich przyjaźni, ale, co dużo gorsze, sprzeniewierzyła się dziedzictwu Greny.\nDlatego Sejuani ma zamiar dowieść, że tylko ona jest godna władania Freljordem."
    },
    "Senna": {
        "name": "Senna",
        "region": "Runeterra",
        "image_url": "https://cmsassets.rgpub.io/sanity/images/dsfx7636/universe/7b4fb4db8e95126fb6c5a6a8ba6d181523992b4a-1900x1121.jpg?accountingTag=LoL",
        "champ_url": "https://universe.leagueoflegends.com/pl_PL/champion/senna/",
        "lore": "Droga Senny do stania się Strażniczką Światła zaczęła się od ciemności. Zaczęła się od Czarnej Mgły…\nSenna pierwszy raz zetknęła się z Mgłą za młodu, kiedy rozbity statek z dalekiego Harrowing został wyrzucony na brzeg jej ojczystej wyspy. Znajdująca się w nim Czarna Mgła obudziła się po wejściu w kontakt z życiem. Senna i mieszkańcy jej wioski przeżyli nawałnicę dusz dzięki interwencji lokalnego Strażnika... lecz kiedy było już po wszystkim, Mgłę w niewytłumaczalny sposób wciąż ciągnęło do Senny.\nSenna była przeklęta, naznaczona przez Mgłę, toteż potworności, które z niej wyszły, ścigały ją bez końca, a mrok lgnął do niej jak ćma do ognia. Nigdy nie wiedziała, kiedy nastąpi kolejny atak, ale jeszcze gorzej było, gdy taki nie następował – i wtedy w każdym cieniu widziała czyhające niebezpieczeństwo.\nStrażnikiem, który uratował Sennę, był opryskliwy weteran o imieniu Urias. Nie rozumiał, czemu Mgłę ciągnie do samotnej dziewczyny, lecz wiedział, że jeżeli ma przetrwać, będzie musiała nauczyć się z nią walczyć. Tak Senna dołączyła do Uriasa i wstąpiła w szeregi Strażników Światła, świętego zakonu, którego dzieje sięgały Błogosławionych Wysp, skąd pochodziła Czarna Mgła. Senna okazała się śmiertelnym wrogiem ciemności, opanowała używanie kamiennego, reliktowego pistoletu, który podarował jej Urias, i nauczyła przelewać swoją duszę w światło.\nI choć przyzwyczaiła się do współpracowania z Uriasem, polegając na nim jak na szorstkim nauczycielu, to nauczyła się trzymać wszystkich innych na dystans równy długości lufy jej pistoletu. Gdyby pozwoliła im się zbliżyć do siebie, naraziłaby ich na krzywdę w razie ponownego pojawienia się Mgły. Senna nigdzie nie mogła zagrzać dłużej miejsca — przekonała się o tym razem z Uriasem, ponieważ ludzie, którzy oferowali im schronienie, zawsze padali ofiarami ataku. Gdy sam Urias został zabity w walce, Senna zwątpiła, czy jeszcze kiedykolwiek pozwoli komuś zbliżyć się do siebie.\nNiechętnie znalazła rodzinę Uriasa w Demacii, żeby przekazać jej wieść o losie, jaki go spotkał. To tam poznała też jego syna, Luciana, a ten nie miał zamiaru odpuszczać, dopóki Senna nie pozwoliła mu wziąć udziału w modlitwie za zmarłego Uriasa. Od kiedy tylko poczuła się nieswojo, zaczęła się zastanawiać, czy mury, które wzniosła wokół siebie, są wystarczająco wysokie, żeby zatrzymać kogoś tak upartego i tak pełnego humoru i miłości. Z czasem stało się jasne, że miejsce Luciana było wśród Strażników i u boku Senny, a miejsce Senny — u jego boku.\nIm dłużej razem służyli, tym głębsza stawała się łącząca ich więź, a Senna uświadomiła sobie, że mury, którymi oddzieliła się od innych, służyły jej nie do odgrodzenia się, a do decydowania o tym, kogo wpuści do środka. I gdy miłość Luciana do Senny rosła, rosło również jego pragnienie ocalenia jej od klątwy. Z czasem pragnął tylko tego. Światło z jego oczu przechodziło na jego broń, przez co Senna podejrzewała, że Lucian zamiast miłości widzi tylko smutek.\nPodczas szukania antidotum Senna i Lucian weszli w konflikt z sadystycznym upiorem, Threshem. Będąc tak blisko rozwiania tajemnic o Zrujnowaniu i klątwie Senny, Lucian nie chciał zawracać...\nŁańcuchy Thresha świsnęły i poleciały w kierunku Senny, gdy stała między upiorem a swoim mężem. Większy ból od wbijającej się w nią kosy sprawiło jej cierpienie malujące się na twarzy Luciana. Ostatnim tchem krzyknęła, żeby uciekał.\nGdy poczuła śmiertelny cios, wiedziała, że przegrała, lecz zdała sobie sprawę, że jest jeszcze dla niej iskierka nadziei. Przez całe życie Mgła ją prześladowała. Teraz poczuła, że już nie musi się jej bać. Mogła dać się jej ponieść do latarni Thresha i sprawdzić, co jest w środku.\nKlątwa stała się jej jedyną szansą na ocalenie.\nLucian przez lata poszukiwał sposobu na to, żeby jego ukochana wreszcie zaznała spokoju, a Senna w tym czasie badała swoje duchowe więzienie. Odkryła, że życie stanowi źródło jej klątwy. Iskra życia lśniła w niej jaśniej niż w kimkolwiek innym. Została nią zarażona, gdy natknęła się na rozbity statek, przyniesiony przez Harrowing. Wtedy potężna, wieczna dusza odcisnęła na niej swoje piętno i obdarzyła ją nienaturalnym życiem...\nTo właśnie życia kurczowo trzymała się Czarna Mgła.\nSenna mogła wykorzystać tę moc, żeby wciągnąć Mgłę w siebie i zyskać siłę, która pozwoliłaby jej wyzwolić innych w latarni spod władzy Mgły. Pośród uwolnionych dusz byli Strażnicy posiadający utraconą wiedzę o genezie Zrujnowania, jej klątwie... i miłości, która ją stworzyła.\nGdy Lucian wepchnął swój zniszczony pistolet w latarnię, chcąc położyć kres torturowaniu uwięzionych w niej dusz, Senna cierpliwie czekała. Wydostała się na wolność otoczona Mgłą zaczerpniętą od innych dusz. Była martwa, ale jednocześnie żywa dzięki swojej klątwie. Trzymała w rękach kamienne, reliktowe działo, które wykorzystywało zarówno ciemność, jak i światło, wykute z broni poległych Strażników.\nSenna już nie ucieka przed Mgłą. Wreszcie zrozumiała cierpienie dusz, które są więzione wewnątrz niej. Choć sprawia jej to ból, wchłania znajdującą się w nich Mgłę, przywracając im wolność, i zwalcza ciemność ciemnością. Za każdym razem, gdy przemienia się w upiora, otwiera ramiona na śmierć i staje się jak ci, z którymi walczyła, po czym odradza się na nowo dzięki życiu, które ją zaraziło.\nChoć miłość Senny i Luciana przetrwała samą śmierć, stoją oni teraz przed konsekwencjami jej odrodzenia. Senna wie jednak, co począć dalej — poznała tę tajemnicę wewnątrz latarni.\nZnaleźć Zniszczonego Króla i powstrzymać go za wszelką cenę..."
    },
    "Seraphine": {
        "name": "Seraphine",
        "region": "Piltover",
        "image_url": "https://cmsassets.rgpub.io/sanity/images/dsfx7636/universe/049ea1265dcc9822deda1915f4d0654f0c667e2b-1920x1080.jpg?accountingTag=LoL",
        "champ_url": "https://universe.leagueoflegends.com/pl_PL/champion/seraphine/",
        "lore": "W Piltover, gdzie każde marzenie może przysłużyć się wszystkim, rodzi się gwiazda.\nW dzieciństwie Seraphine zawsze kochała muzykę, zwłaszcza kołysanki swojego ojca. Piosenki te były wspaniałe, choć smutne. Wymyślił je w Piltover, dokąd przeprowadził się wraz z mamą Seraphine po spędzeniu całego życia w Zaun. W Mieście Postępu rodzina poszukiwała lepszego życia.\nWyglądając przez okno ich hexakustycznego warsztatu, gdzie zepsute odtwarzacze rozbrzmiewały zapętlone, Seraphine śpiewała wraz z ulicami. Szanty Słonecznych Wrót, gwizdy uczniów, a nawet melodie rozmów — w tak gwarnym mieście jak Piltover nigdy nie była samotna.\nZ biegiem czasu dziewczyna zauważyła, że potrafi wyczuć piosenki zbyt prywatne, zbyt osobiste, aby mógł je usłyszeć jakikolwiek zwykły człowiek. Gdy Seraphine dorastała, wraz z nią rosła moc jej umiejętności. Słyszała wszystkie dusze, zarówno te kochające, jak i te okrutne. Przemieniały one ulice, które niegdyś uwielbiała, w przytłaczającą kakofonię sprzecznych pragnień. Jak mogła nadać sens głosom, jeśli żaden z nich nie był w harmonii? Czasami chowała się w kącie, drżąc z rękami nad uszami, nie mogąc wśród tego chaosu usłyszeć samej siebie.\nRodzice Seraphine zostawili wszystko, by ta urodziła się w Piltover, i nie byli w stanie znieść widoku jej problemów. Wydali wszystkie swoje oszczędności na zakup rzadkiego hextechowego kryształu i stworzyli urządzenie, które tłumiło jej magiczny słuch. Po raz pierwszy od lat zapanowała cisza.\nAle w tej ciszy Seraphine usłyszała coś, usłyszała… kogoś. W krysztale zamknięta była świadomość przedstawiciela Brackernów. Głos, mimo że był cichy i trudny do zrozumienia, wydawał się uprzejmy. Tysiąc lat historii śpiewało wspólnie w akompaniamencie odległych pustyń i starożytnych konfliktów przodków.\nZachwycona Seraphine poprosiła o wskazówki. Przytłoczona otaczającą ją tęsknotą martwiła się, że może nie odkryć własnej pieśni. Co, jeśli była zaledwie głosami innych?\n— Wszyscy jesteśmy ukształtowani przez głosy innych — skomentowało śpiewnie wnętrze kryształu.\nI powoli nauczyła się radzić sobie z hałasem. Głos rzadko przemawiał wprost, ale Seraphine czuła jego wpływ, gdy pomagał jej zrozumieć, jak rozbrzmiewać w tłumie — jak śpiewać z nim, każdego dnia coraz rzadziej używając swojego tłumika. Gdy po raz pierwszy wystąpiła przed publicznością, by przetestować swoje umiejętności, żadne słowa nie były w stanie opisać jej zestresowania. Ale ona nadal śpiewała, a tłumy pęczniały. Wkrótce fani Seraphine wypełniali największe lokale w Piltover. A jednak wciąż czegoś jej brakowało w tłumie… i w samej sobie. Postanowiła szukać perspektyw w mieście, z którego wyjechali jej zapracowani rodzice — ruszyła do Zaun.\nGdy Seraphine po raz pierwszy zjechała na dół windą, poczuła się jak w domu, choć nadal wydawało jej się, że jest obca. W Zaun usłyszała głosy niezłomności i ambicji, podobnie jak w Piltover, ale z ich własnym rytmem wolności. Jednak ze względu na to, że spędzała na dole coraz więcej czasu, odczuwała także ból… i strach przed chemicznymi baronami, którzy kontrolowali każdą sytuację. A także nienawiść do zepsutych, aroganckich „Pilciaków” na górze. Całość tej relacji przepełniało mnóstwo niezgody. Seraphine zaczęła występować i przysłuchiwała się tym nowym dla niej tłumom — ich sercom śpiewającym własne problemy. Oba miasta dzieliło coś więcej niż tylko zwykłe nieporozumienie. Chciała je pogodzić, zjednoczyć. Ale słyszała ten sam refren: „Wcale nie jest tak prosto w Zaun”.\nW końcu Piltover stopniowo przestawało być dla niej domem.\nJej hextechowy kryształ śpiewał elegię o tym, co może osiągnąć nienawiść pozostawiona bez kontroli. Seraphine nie mogła pozwolić na to, by w taki sposób ucierpiały miasta, które kochała. Przekonała rodziców do pomocy i razem z nimi zdemontowała swój tłumik, a następnie przeniosła kryształ do nowego, kompletnie odmiennego domu — platformy, która wzmocniłaby jej talent zamiast go tłumić i pozwoliłaby jej słyszeć innych w całej ich okazałości. Seraphine miała nadzieję, że pośród nich znajdzie się także głos kryształu. Zjechała tą platformą w dół jak po swego rodzaju scenie, wychodząc na Antresolę między Piltover a Zaun. Gdy tłumy się zebrały, a światła olśniły, usłyszała obywateli z obu światów — zmieszanych ze sobą, by jej posłuchać.\nTo była nowa piosenka. Nie chodziło w niej tylko o zrozumienie, ale i o pojednanie.\nNie była idealna. Możliwe, że nigdy taka nie będzie. Ale jej głos miał znaczenie. Wtedy dziewczyna zrozumiała, że jest w stanie pomóc innym odnaleźć swoje głosy.\nSeraphine stała się najbardziej rozpoznawalną gwiazdą w Piltover i Zaun. Obdarowana umiejętnościami i hextechowym wynalazkiem wzmacnia głosy wszystkich nową siłą optymizmu — bo dla niej liczy się każdy, a zwłaszcza ci, którzy walczą. Inni inspirują ją, a ona zrobi wszystko, co w jej mocy, by się odwzajemnić."
    },
    "Sett": {
        "name": "Sett",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/ed30a9687c5c05d36d5bd73588c8e79b58e8f864-1900x1092.jpg?accountingTag=LoL",
        "champ_url": "https://universe.leagueoflegends.com/pl_PL/champion/sett/",
        "lore": "Sett jest teraz co prawda wielkim graczem w dobrze prosperującym ioniańskim półświatku, jednak zaczynał raczej skromnie. Jego rodzicami byli pochodząca z Ionii Vastajanka oraz mężczyzna z Noxusu. „Mieszaniec” był wyrzutkiem od samego początku. Zbulwersowani mezaliansem Vastajowie wypędzili jego matkę za naruszenie praw plemienia. Ludzie z Ionii także nie spoglądali przychylnie na zakazany związek, ale niesława ojca Setta, którą zyskał w trakcie nielegalnych walk, na ogół powstrzymywała ich przed wygłaszaniem nieprzychylnych komentarzy.\nJednakże niewielkie poczucie bezpieczeństwa, jakim się cieszyli, zniknęło wraz z odejściem ojca. Nagle wszyscy ci, którzy wcześniej milczeli, zaczęli zwracać się do Setta z pogardą. Chłopiec był zdumiony i zastanawiał się, dlaczego nagle ciągle wpada w kłopoty oraz gdzie podział się jego ojciec.\nSett dorastał szybko i stał się niezwykle zgorzkniały ze względu na ciągłe zaczepki i groźby. Nie minęło dużo czasu, aż zaczął korzystać ze swoich pięści, by uciszyć krzykaczy. Gdy wieści o walkach, w które się wdawał, dotarły do jego matki, zmusiła go, by przysiągł, że nigdy nie zbliży się do ringu, na którym walczył jego ojciec.\nJednakże im częściej walczył, tym więcej myślał o ojcu.\nPragnął odnaleźć ledwo pamiętanego człowieka, dlatego pewnej nocy zakradł się w okolice ringu, gdy jego matka poszła spać. Atmosfera miejsca urzekła go natychmiast. Liczni żołnierze Noxusu, dopiero co przybyli na wybrzeża Ionii, ryczeli żądni krwi z trybun dookoła niego. Na samym środku areny popisujący się rozmaitymi stylami walki wojownicy toczyli brutalne starcia z wykorzystaniem najróżniejszych broni — a zwycięzcy byli hojnie nagradzani noxiańskimi monetami. Gdy ring opustoszał, Sett zaczął rozpytywać o swego ojca i poznał brutalną prawdę: jego ojciec wykupił swój kontrakt i wyruszył walczyć na bardziej opłacalnych arenach za granicą. Porzucił swą rodzinę, by szukać bogactwa po drugiej stronie świata.\nNieopisanie wściekły Sett poprosił organizatora o możliwość walki na ringu w nadziei, że jego ojciec jakimś cudem powróci z wyprawy — i stanie po przeciwnej stronie areny. Promotor przydzielił chłopaka do następnego starcia, zakładając, że będzie łatwą ofiarą dla jego najlepszych zawodników.\nSett pokazał mu, jak bardzo się mylił.\nOd momentu zadania pierwszego ciosu „zwierzęcy bękart” stał się prawdziwą gwiazdą nielegalnej areny. Mimo że Sett nigdy nie ćwiczył żadnych sztuk walki, jego zwierzęca siła i dzikość zapewniały mu olbrzymią przewagę, dzięki czemu równał swoich bardziej doświadczonych przeciwników z ziemią. Nie porzucając nadziei, że być może któregoś dnia będzie mógł zmierzyć się z ojcem, Sett wkrótce został niekwestionowanym „królem areny” dysponującym ogromnym bogactwem z wygranych oraz niezliczoną liczbą pokonanych przeciwników.\nNoc po nocy Sett przynosił matce pieniądze, za każdym razem kłamiąc, skąd je zdobył. Jego skamieniałe serce cieszyło się, gdy widział, że jest dumna z jego sukcesów i nie musi już wykonywać poślednich prac. Jednakże Sett cały czas uważał, że stać go na więcej. Bycie królem areny było dobre, ale bycie właścicielem areny... wiązało się z jeszcze większym bogactwem.\nPewnej nocy, po tym jak obronił swój tytuł przed rekordowo wielkim tłumem, Sett przedstawił nowe żądania noxiańskiemu organizatorowi i jego podwładnym. Zasugerował, by przekazali mu arenę i wszystkie zyski. Gdy odmówili, Sett zabarykadował drzwi. Kilka minut później, gdy drzwi otworzyły się ponownie, wyłonili się zza nich Noxianie, a ich zakrwawione usta przekazywały wiadomość: mieszaniec jest nowym szefem.\nPo pozbyciu się organizatora Sett przejął kontrolę nad areną, na której dotychczas walczył. Ioniańczycy, którzy dopiero od niedawna mieli styczność z wojną, tłumnie odwiedzali arenę, by zaspokoić pragnienie, o którego istnieniu wcześniej nie mieli pojęcia. Sett w pełni wykorzystał ich żądzę krwi, gromadząc pokaźny majątek oraz władzę, o których nie śniło mu się za najmłodszych lat, i przekształcając arenę w nielegalne centrum hazardu i rozpusty.\nMieszaniec, do niedawna królujący na arenie, teraz kontroluje swoje imperium tą samą żelazną pięścią. Za każdym razem, gdy ktoś podważał jego autorytet, Sett własnoręcznie przypominał tej osobie, kto tu rządzi. Każdy cios, który zadaje mieszaniec, jest wymierzony w stare życie przepełnione biedą i ostracyzmem. Chce zagwarantować, że stare życie już nigdy nie wstanie z maty."
    },
    "Shaco": {
        "name": "Shaco",
        "region": "Runeterra",
        "image_url": "https://cmsassets.rgpub.io/sanity/images/dsfx7636/universe/499c2b9a55b61f4fe9f400ec6b5f456eabe57983-1215x717.jpg?accountingTag=LoL",
        "champ_url": "https://universe.leagueoflegends.com/pl_PL/champion/shaco/",
        "lore": "Mówią, że śmierć nie jest zabawna. Chyba, że jesteś Shaco - w tym wypadku jest prześmieszna. Jest pierwszym w Valoranie w pełni funkcjonującym zabójczym komikiem. Zabawia tak długo, dopóki ktoś nie umrze ze śmiechu, a potem śmieje się ostatni. Postać Demonicznego Błazna do dziś pozostaje zagadką. Nikt nie wie, skąd się wziął, a sam Shaco nie odpowiada na to pytanie. Wielu wierzy, że nie pochodzi z Runeterry - że został przyzwany z mrocznego, pokracznego świata. Inni uważają, że jest manifestacją mrocznych pragnień ludzkości i dlatego nie można z nim dyskutować. Najczęściej zakłada się, że Shaco jest płatnym mordercą, zajmującym się sobie tylko znanymi szaleństwami, dopóki ktoś go nie wynajmie. Z pewnością udowodnił, że jest przebiegły, uciekając władzom szukającym go jako podejrzanego o okropne zbrodnie. Chociaż ta plotka może być pocieszeniem dla rodowitych mieszkańców Valoranu, wydaje się nieprawdopodobnym, by taki przestępca pozostawał na wolności.\nJakkolwiek wygląda prawda na temat jego historii, Shaco jest nieuchwytną, budzącą postrach postacią. Najczęściej można go spotkać tam, gdzie bez przeszkód kwitnie szaleństwo i obłęd."
    },
    "Shen": {
        "name": "Shen",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/6cb82fdaf892111de0b767513f45cf82be59909d-1215x717.jpg?accountingTag=LoL",
        "champ_url": "https://universe.leagueoflegends.com/pl_PL/champion/shen/",
        "lore": ""
    },
    "Shyvana": {
        "name": "Shyvana",
        "region": "Demacia",
        "image_url": "https://cmsassets.rgpub.io/sanity/images/dsfx7636/universe/3a3eacd9c6ff7ca76a309611a508b9416fe3c01c-1215x717.jpg?accountingTag=LoL",
        "champ_url": "https://universe.leagueoflegends.com/pl_PL/champion/shyvana/",
        "lore": "Choć smoki żywiołów stały się niezwykle rzadkimi istotami, w Runeterze istnieje garść miejsc, w których wciąż można znaleźć ich gniazda.\nDługo po upadku imperium Shurimy prastara bestia znana jako Yvva strzegła swoich jaj w jaskiniach pod zapomnianym wulkanem. Nie dość, że smocze jaja często padały łupem innych smoków, to były one jeszcze niewyobrażalnie bezcenne, więc wielu dostatecznie śmiałych bądź głupich próbowało je zdobyć. Yvva latami żywiła się zwęglonymi szczątkami kolejnych niedoszłych złodziei... do czasu, aż jednemu się powiodło.\nÓw mag uciekł z gór, mocno tuląc do piersi ogromne jajo, a dżungla paliła mu się pod stopami ogniem wznieconym przez gniew Yvvy. Mimo wszelkich przeciwności udało mu się dotrzeć do wybrzeża, a smoczyca musiała zawrócić do swojego leża i pogodzić się z porażką. Straciła jedno jajo. Nie miała zamiaru stracić następnego.\nMag wyruszył na północ, do Piltover, lecz zanim znalazł kupca, skorupa jaja zaczęła pękać. Coś się zmieniło, lecz nie wiadomo, czy było to z powodu wyjęcia jaja z gniazda, czy z powodu ostatniego księżyca jesieni, która powoli ustępowała zimie. Nie wykluło się smocze niemowlę, lecz wyraźnie humanoidalna dziewczynka o bladej, fioletowej skórze, a mag zdał sobie sprawę, że nie jest w stanie jej porzucić. Wychował ją jak własne dziecko i nadał jej imię Shyvana — po jej matce, mrocznej legendzie.\nStało się jasne, że Shyvana nie była zwykłą śmiertelniczką. Od najmłodszych lat potrafiła zmienić się w coś potwornego, podobnego do półsmoków ze starożytnych mitów. Delikatnie ujmując, utrudniało jej to życie pośród zwykłych ludzi w Valoranie. Jedna rzecz nie podlegała dyskusji — Yvva zachowała ze swoją zaginioną córką więź, która z czasem stawała się silniejsza. Kiedy jej potomstwo wreszcie nauczyło się latać, Yvva opuściła swe gniazdo i poszybowała daleko za ocean w poszukiwaniu Shyvany.\nZiemiami targały zaciekłe wojny o granice, lecz zarówno armie, jak i wieśniacy uciekali, gdy nadlatywał wielki smok. Szukając schronienia w zniszczonym gospodarstwie, Shyvana widziała, jak jej przybrany ojciec został pochłonięty przez płomienie, gdy Yvva obniżyła lot. Młoda kobieta zabrała go do pobliskiego lasu, lecz nie mogła zrobić nic więcej. Pochowała go w zwyczajnym grobie pod potężnym dębem i sama ruszyła w drogę.\nPo wielu tygodniach ukrywania się w puszczach i ciągłego przemieszczania się z miejsca na miejsce Shyvana wyczuła pośród drzew nikły zapach krwi. Znalazła rannego wojownika bliskiego śmierci i zrozumiała, że jest on kimś, kogo może uratować.\nNie myśląc ani przez chwilę o bestii, która ją ścigała, przybrała swoją półsmoczą postać i poniosła nieprzytomnego mężczyznę daleko, aż do posterunku na granicy Demacii.\nTam, w zamku we Wrenomurze, Shyvana odkryła, że tym wojownikiem był nikt inny jak książę Jarvan — jedyny syn króla i dziedzic tronu. Choć stacjonujący w zamku żołnierze traktowali jej fioletową skórę i dziwne maniery z dozą podejrzliwości, to serdecznie ją ugościli. Wyglądało na to, że Demacianie zawsze dbali jeden o drugiego, więc czas, który spędziła w mieście, to były najbardziej błogie chwile jej życia.\nSpokojowi nie było jednak dane trwać. Shyvana zwietrzyła mrok na wietrze. Zbliżała się Yvva.\nWracający do zdrowia książę, wiedząc, że musi zarządzać garnizonem, w ramach przygotowań do nadchodzącej bitwy ściągnął do twierdzy przerażonych, okolicznych mieszkańców. Mimo to Shyvana gotowała się do ucieczki. Jarvan zastawił jej drogę, a ona przyznała, że ścigająca ją bestia była związana z nią więzami krwi. Nie mogła pozwolić niewinnym ludziom umrzeć z tego powodu.\nJarvan nie chciał jej puścić. Shyvana ocaliła mu życie, więc chciał oddać jej przysługę i zawalczyć u jej boku. Poruszona, przystała na jego propozycję.\nGdy Yvva pojawiła się w zasięgu wzroku, demaciańscy łucznicy wystrzeliwali salwy strzał, żeby odwrócić jej uwagę. W odpowiedzi skąpała ona blanki w ogniu i swymi potężnymi szponami wyrywała całe kawały murów, posyłając uzbrojonych wojowników z gzymsu na ziemię. Wtedy właśnie Shyvana rzuciła się naprzód, przemieniając się w locie i rykiem rzucając wyzwanie matce jej miotu. Od czasu Wojen Runicznych był to rzadki widok w Valoranie. Dwa smoki podjęły walkę na szpony i kły w przestworzach nad Wrenomurem.\nWreszcie, krwawiąc z wielu ran, Shyvana cisnęła Yvvą o ziemię i połamała jej kark o bruk.\nSam książę uhonorował odwagę Shyvany i obiecał jej, że zawsze znajdzie miejsce u jego boku, jeżeli wróci z nim do komnat ojca. Mając czaszkę Yvvy za dowód zwycięstwa, razem wyruszyli do Wielkiego Miasta Demacii.\nShyvana dowiedziała się, że królestwo Króla Jarvana III jest nieco podzielone — nieufność ludzi wobec magów i magii kłóciła się ze szlachetnymi ideałami, na których zostało zbudowane. Choć znalazła pewnego rodzaju akceptację jako jedna z najbardziej zaufanych obrończyń księcia, wciąż zastanawia się, czy nie zmieniłoby się to, gdyby jej prawdziwa natura była szerzej znana…"
    },
    "Singed": {
        "name": "Singed",
        "region": "Zaun",
        "image_url": "https://cmsassets.rgpub.io/sanity/images/dsfx7636/universe/fb56a344c527f0f3321ca3896082607cca49a672-1215x717.jpg?accountingTag=LoL",
        "champ_url": "https://universe.leagueoflegends.com/pl_PL/champion/singed/",
        "lore": ""
    },
    "Sion": {
        "name": "Sion",
        "region": "Noxus",
        "image_url": "https://cmsassets.rgpub.io/sanity/images/dsfx7636/universe_live/718640b1b39f711e775596ec5d09a31fdd95820e-1215x717.jpg?accountingTag=LoL",
        "champ_url": "https://universe.leagueoflegends.com/pl_PL/champion/sion/",
        "lore": ""
    },
    "Sivir": {
        "name": "Sivir",
        "region": "Shurima",
        "image_url": "https://cmsassets.rgpub.io/sanity/images/dsfx7636/universe/0c05de7cba9f8cfbfab361a10d8719e36ee69fb1-1215x717.jpg?accountingTag=LoL",
        "champ_url": "https://universe.leagueoflegends.com/pl_PL/champion/sivir/",
        "lore": "Sivir od najmłodszych lat uczyła się przetrwania w trudnych warunkach shurimańskiej pustyni. Jej rodzinę zamordowali Kthaonsowie — jedno z najstraszliwszych plemion Bezkresu Sai. Młoda dziewczyna i inne sieroty musiały walczyć o przetrwanie, kradnąc jedzenie z miejscowych targów i przeszukując starożytne ruiny w poszukiwaniu cennych artefaktów na sprzedaż. Dzieci przeciskały się przez tunele i zapomniane krypty, zbierając wszystkie cenne przedmioty, często walcząc ze sobą o najlepsze znaleziska.\nSivir pełniła rolę przewodnika po ruinach, jednak rzadko udawało się jej zachować choćby część swoich zdobyczy. Gdy została okradziona przez swoją niedoszłą przyjaciółkę Mhyrę, przysięgła sobie nigdy więcej nie dać się oszukać. Po pewnym czasie dołączyła do grupy najemników pod zwierzchnictwem sławnej Ihy Ziharo. Miała pełnić rolę przewodnika i osobistej asystentki.\nRosnące umiejętności walki pozwoliły Sivir stać się prawą ręką Ihy, jednak szybko zauważyła, że przywódczyni grupy zawsze zagarniała największą część łupu i przypisywała sobie całą chwałę... A przecież to sprytne strategie Sivir prowadziły do wielu zwycięstw. Sivir skrzyknęła innych najemników i postanowiła uderzyć w Ziharo i przejąć jej pozycję. Nie chciała jednak zabijać swojej byłej mentorki. Zostawiła ją samą na pustyni i życzyła jej szczęścia.\nPrzez lata swych działań Sivir i jej najemnicy stali się prawdziwym postrachem. Przyjmowali każde dobrze płatne zlecenie. Jednym z nich było odzyskanie pamiątki poszukiwanej przez patriarchę z Nashramae — ostrza znanego jako Chalicar. Sivir wyruszyła z osobistą strażą władcy na trwające długie miesiące poszukiwania, aż w końcu znalazła ostrze w kształcie krzyża w grobowcu zapomnianego bohatera shurimańskiego imperium.\nTo był prawdziwy skarb, stworzony w epoce rzemieślników władających wielkim kunsztem i magią. Sivir nie ukrywała zachwytu — żadna broń, którą wcześniej dzierżyła, nie pasowała równie dobrze do jej dłoni. Gdy kapitan straży zażądał zwrócenia broni ich panu, Sivir rzuciła ostrzem, które zakreśliło łuk, skracając przywódcę i trzech stojących za nim żołnierzy o głowę. Musiała wywalczyć sobie drogę wyjścia z grobowca, zostawiając za sobą stos ciał pokonanych wrogów.\nReputacja Sivir szybko wyszła poza granice pustyni. Gdy noxiańska ekspedycja ruszyła w głąb lądu z północnego wybrzeża, najemniczka rozpoczęła pracę dla Cassiopei, najmłodszej córki generała Du Couteau. Miała pomóc w splądrowaniu zaginionej stolicy Shurimy. Gdy oddział zagłębił się w kręte lochy, wielu najemników Sivir zginęło za sprawą starożytnych pułapek. Cassiopeia nie dawała jednak za wygraną.\nGdy poszukiwacze dotarli wreszcie do otoczonego reliefami i kamiennymi posągami strażników wejścia do grobowca, Sivir poczuła, jak przyspiesza jej tętno. Była zauroczona tymi bohaterami o głowach bestii. Zafascynowała ją wojna, którą toczyli przeciw potworom czekającym w podziemnym świecie.\nKorzystając z nieuwagi Sivir, Cassiopeia wbiła w plecy najemniczki nóż.\nSivir upadła porażona bólem, a jej krew przesiąkła piach. Cassiopeia użyła Chalicara do otwarcia drzwi grobowca, nieumyślnie aktywując klątwę, która została na nie rzucona. Niemal martwa Sivir zobaczyła, jak kamienny wąż ożywa i strzyka jadem w kierunku Cassiopei. Ostatnią rzeczą, jaką usłyszała przed utratą świadomości, były ryki rozgniewanych bogów, uwolnionych z grobowca, aby kroczyć raz jeszcze po ziemi...\nNie tak jednak miała zakończyć się historia Sivir.\nNie zdawała sobie sprawy, że w jej żyłach płyną ostatki pradawnej królewskiej krwi. Obudziła się w towarzystwie samego Azira — ostatniego władcy imperium, któremu odmówiono rytuału Wyniesienia, przez co stał się tylko legendą. Jej krew rozbudziła jego ducha po niemal trzech tysiącach lat, kończąc rytuał i napełniając go niebiańską mocą boskiego imperatora. Tam, w Oazie Świtu, użył uzdrawiających wód ze świętego źródła, aby odczynić śmiertelną ranę Sivir.\nSłyszała historie o Azirze i jego przepowiadanym powrocie, ale zawsze uważała, że tylko głupcy wierzą w takie bajki... a jednak ujrzała go na własne oczy. Ziemia rozstąpiła się, a w powietrze wystrzeliły kłęby kurzu. Starożytne miasto Shurima powstało ze swojego grobowca, zwieńczone złotym dyskiem, który zabłysnął jasnymi promieniami słońca. Przerażona Sivir uciekła z Chalicarem na plecach.\nChociaż niczego nie pragnęła tak, jak powrotu do dawnego życia, znalazła się w samym sercu walki o władzę, której żaden śmiertelnik nie był w stanie pojąć. W mieście Vekaura spotkała kolejną wyniesioną istotę — oswobodzonego maga Xeratha, który chciał zakończyć istnienie rodu Azira raz na zawsze. Jednak z pomocą uczonego Nasusa i młodej tkaczki skał o imieniu Taliyah Sivir zdołała raz jeszcze przetrwać.\nTeraz przyszedł czas na wybranie własnej ścieżki. Sivir mogła poddać się przeznaczeniu lub ukuć własną przyszłość pośród ruchomych piasków Shurimy."
    },
    "Skarner": {
        "name": "Skarner",
        "region": "Ixtal",
        "image_url": "https://cmsassets.rgpub.io/sanity/images/dsfx7636/universe/2aac05bb1f597369b121684cc09103dc3e408653-1215x717.jpg?accountingTag=LoL",
        "champ_url": "https://universe.leagueoflegends.com/pl_PL/champion/skarner/",
        "lore": "\"\nWszyscy mieszkańcy Ixtal znają to imię — Skarner. Pradawny obrońca Ixtal. Brackern, który ukształtował ziemię i zbudował pierwsze arkologie. Jego oblicze utrwalono na płaskorzeźbach i uwieczniono w annałach historii Ixtal, nie dając zapomnieć o jego micie.\nGłęboko pod główną arkologią Ixaocan znajduje się komnata, w której rezyduje Skarner. Tam wsłuchuje się w wibracje ziemi. Słucha… i czeka.\nMit o Skarnerze został zapoczątkowany tysiące lat temu. Jest potomkiem legendarnej matki miotu Nixale urodzonym w klanie Brackernów Ọ̀pal-hin. Podczas gdy pozostali młodzi Brackernowie z jego miotu opuścili grzbiet Nixale, Skarner zdecydował się nań pozostać. Niepokój i ciekawość sprawiały, że chciał badać moc i mądrość matki.\nObserwacje szybko zrodziły pomysłowość. W przeciwieństwie do braci i sióstr z miotu, Skarner szlifował swoje zdolności kontrolowania ziemi. Do perfekcji opanował sztukę odczytywania podziemnych wzorców wibracji. Potrafił wyczuwać i rozszyfrowywać odległe ruchy.\nGdy Skarner dorósł, to właśnie dzięki tej umiejętności udało mu się wykryć olbrzymią zmianę w kontynencie, która była skutkiem przybycia osadników ze wschodu. Klan Ọ̀pal-hin nie ufał przybyszom, ale ciekawość Skarnera musiała zostać zaspokojona. Musiał wiedzieć, co ich motywuje.\nSkarner obserwował Ixtalczyków. Rodzili się, pracowali, umierali — ich życie przemijało w zawrotnym tempie. Podczas swoich obserwacji Skarner zauważył, że wykorzystywali swój ograniczony czas do tworzenia czegoś nowego. Ich egzystencja fascynowała Skarnera… dopóki nie odkrył, jak naprawdę kruche jest ich życie.\nKiedy pobliska lawina groziła zniszczeniem rozwijającej się ixtalskiej osady, Skarner zainterweniował. Zależało mu na zachowaniu obiektów swoich obserwacji. Olbrzymi, górujący nad ludźmi Skarner wyłonił się z dżungli i wykorzystał swoją siłę oraz zdolności władania nad ziemią. Rozkazał jej rozbić lawinę skalną, zanim dotrze do wioski. Gdy sytuacja się uspokoiła, Ixtalczycy spojrzeli na swojego wybawiciela z szacunkiem i wdzięcznością.\nW Skarnerze zaczęło się budzić nowe uczucie — instynkt opiekuńczy. Bez niego te delikatne istoty nie miały szans na przetrwanie.\nPrzestał obserwować ich z daleka i zaczął się bardziej angażować w ich życie. Spędzał coraz mniej czasu ze swoim klanem. Ludzie stali się jego stałym projektem, a ich naród nowym domem.\nRelacja, jaką nawiązał z pierwszymi Ixtalczykami, polegała na wymianie. Ixtalczycy dzielili się swoją kulturą i historią, a Skarner używał swoich zdolności władania ziemią, by wybudować główną arkologię Ixaocan, w której łączyły się linie mocy planety.\nNajwiększym wkładem Skarnera były jego czyny jako założyciela i członka kasty rządzącej cywilizacją. Celem Yun Tal było poprowadzenie ludzi w świetlaną przyszłość dzięki połączeniu naukowego sposobu myślenia z kolektywistyczną kulturą Brackernów.\nIxtal rozwijał się dzięki ochronie Skarnera.\nTymczasem Imperium Shurimy rozszerzało swoje wpływy. Skarner obserwował szturm Wyniesionych na kontynent. Jego wiara w zaradność śmiertelników została zrujnowana, gdy doświadczył mrocznej strony ludzkości. Widział, jak ich zepsucie jest napędzane żądzą władzy.\nSkarner wyczuwał narastające napięcie w Shurimie. Jasno wyraził swoją nieufność, lecz gdy Imperium Shurimy zaprosiło Ixtal do zawarcia sojuszu, Yun Tal zgodzili się bez namysłu.\nZrehabilitował się podczas powstania icathiańskiego, ale wielu przypłaciło je życiem. Zanim Imperium Shurimy upadło, a Ixtal odzyskał niepodległość, Skarner nie czuł już nic oprócz wstrętu do świata poza dżunglą. Dla niego był jedynie pustkowiem pełnym bólu i cierpienia.\nTo pustkowie zamieniło się w coś jeszcze gorszego podczas Wojen Runicznych.\nPo doświadczeniu zniszczenia na tak dużą skalę Skarner w końcu przekonał Yun Tal, by odizolować się od świata. Chciał ochronić swoje ziemie magiczną tarczą i kłamstwami. Chciał pozostać w ukryciu.\nJednak jego wiara w Yun Tal została zachwiana. W przeciwieństwie do Skarnera nie potrafili zapewnić bezpieczeństwa ludności Ixtal.\nZrozumiał, że tylko on może chronić Ixtal. Wybudował sobie podziemną komnatę pod Ixaocanem, która została zaprojektowana w celu wzmocnienia linii wibracyjnych kontynentu. Każdy dźwięk sygnalizował kolejne zagrożenie dla bezpieczeństwa Ixtal. Skarner słyszał również stałe odgłosy życia w Ixtal nad sobą. Był to dowód, że dzięki jego niezależności miasto może przetrwać.\nSłuchał i wyczekiwał.\nJego paranoja narastała z każdym dniem spędzonym głęboko pod ziemią. Czujność ustąpiła miejsca uczuciu odosobnienia. Skarner przestał wychodzić z komnaty. Dla Ixtalczyków żyjących nad ziemią Skarner powoli odchodził w zapomnienie i przerodził się w mit. O jego obecności świadczyły tylko podróże pod ziemię członków Yun Tal, którzy naradzali się z nim na temat przyszłości Ixtal.\nTeraz, gdy do Yun Tal dołączają nowe pokolenia mistrzów żywiołów, rozpoczęły się rozważania na temat powrotu do świata. Skarner słyszy te rozmowy, co budzi jego paranoję. Wie, że otwarcie drzwi doprowadzi do bólu, cierpienia i śmierci na taką samą skalę, jak wieki temu.\nSkarner może ufać tylko sobie i zrobi wszystko, by chronić Ixtal i jego mieszkańców.\nNawet jeśli oznacza to, że sam stanie się powodem jego zniszczenia.\n\""
    },
    "Smolder": {
        "name": "Smolder",
        "region": "Runeterra",
        "image_url": "https://cmsassets.rgpub.io/sanity/images/dsfx7636/universe/8da8f09d7aa765b162684c9970850af4fb8e3b95-1920x1080.jpg?accountingTag=LoL",
        "champ_url": "https://universe.leagueoflegends.com/pl_PL/champion/smolder/",
        "lore": "Smoki żyły w krainach Camavoru na długo przed nadaniem im tej nazwy.\nPo przybyciu śmiertelników nastał konflikt. Zakończono go dopiero, gdy pierwszy król Camavoru ukorzył się przed matką smoczego rodu, błagając ją o użyczenie swojej potęgi jego armiom, by jego marzenia o imperium mogły się ziścić. Tak więc smoczyca, która ostatecznie stała się znana jako Babka Żmija, i władca Camavoru złożyli przysięgę Vol Visperi-Desinvein, wiążąc swoje rody na kolejne pokolenia.\nSmoki pozostały lojalne tronowi i rodom, które przeszły próby i odprawiły święte rytuały przysięgi. W zamian smokom składano bydło i inne ofiary. Dzięki złotu, klejnotom i cennym artefaktom, które smoki zebrały przez wszystkie lata, udało im się zaskarbić ogromny szacunek. Ci, którzy byli na tyle zuchwali, by przeciwstawić się smokom, szybko rezygnowali z tego pomysłu na rzecz swoich majątków, z których zostałaby tylko rozpuszczona hałda.\nWiele, wiele lat po tym, jak Babka Żmija przeszła do legend, a liczba jej potomstwa spadła, młody król — Viego Santiarul Molach Vol Kalah Heigaari — wezwał imperialne smoki, by te towarzyszyły jemu i zastępom jego rycerzy w wyprawie na Błogosławione Wyspy. Smoki odmówiły, zdając się rozpoznać jego postępujące szaleństwo… lecz nawet ich pozostanie w Camavorze z hałdami cennych skarbów nie ochroniło królestwa przed tragicznymi skutkami Zrujnowania. Garstka smoków, której udało się przetrwać, przyglądała się niemającym końca zaniedbaniom i konfliktom z murów niszczejącego pałacu, gdzie już nigdy miał nie zasiąść kolejny władca.\nMinęły wieki, nim wykluł się następny imperialny smok.\nMaluch rósł, a niedobór zwierzyny zmusił jego matkę do coraz odleglejszych polowań. Ich gniazdo stało się podatne na ataki noxiańskich poskramiaczy, którzy wykradli młodego smoka i wyruszyli w rejs do domu, aby odebrać nagrodę.\nNie minęło jednak wiele czasu od zakończenia ich podróży, nim smocza matka odkryła położenie statku, ścierając go swym ognistym oddechem w proch. W powstałym chaosie młodzieniec został porwany przez prąd na pobliską wyspę u wybrzeży Noxusu.\nPrzerażony, samotny i głodny przypomniał sobie lekcje swojej matki i zaczął polować w tym osobliwym środowisku na drobną zwierzynę. Pewnego razu spotkał ludzkie dziecko, Marinosa. Chłopiec nazwał swojego nowego, smoczego przyjaciela „Smolder”. Młody smok coraz lepiej się komunikował, a ich przyjaźń kwitła… w tajemnicy. Chłopiec obawiał się, że jeśli ktoś jeszcze odkryje Smoldera, zabierze go na kontynent i sprzeda temu, kto zapłaci najwięcej.\nMijały lata, a chłopiec dorastał. Obowiązków przybywało, lecz kurczył się czas na zabawę ze Smolderem, którą smok tak bardzo polubił. Chcąc zabić nudę, Smolder zdecydował się nauczyć ziać ogniem, jak smoki z opowieści Marinosa.\nPo wielu próbach z jego paszczy w końcu nie poleciały drobne iskry, ale czysty ogień. Smok tak podekscytował się osiągnięciem, że nie zauważył, jak ten się rozprzestrzenia, dopóki nie ogarnął koron drzew.\nNagle w powietrzu rozgrzmiał ryk głośniejszy niż róg myśliwski i grzmoty — zbliżał się ogromny smok. Przyciągnięta dymem matka Smoldera zapikowała w dół i czule objęła swoje dziecko, jakby nigdy się nie rozstali. Uniesiony za kark Smolder obserwował rozprzestrzeniający się pożar, pierwszy raz szybując w powietrzu i obserwując świat tak, jak powinien prawdziwy smok.\nSmolder przesiaduje teraz z matką na zboczu klifu, na którym tak długo czekała na znak życia od syna. Każdej nocy opowiada mu o historii jego rodu, znaczeniu i obowiązkach imperialnych smoków oraz uczy go, jak doskonalić swoje umiejętności.\nPewnego dnia, gdy młodzieniec będzie gotów, powrócą do ojczyzny swoich przodków i zapoczątkują nową złotą erę Camavoru."
    },
    "Sona": {
        "name": "Sona",
        "region": "Demacia",
        "image_url": "https://cmsassets.rgpub.io/sanity/images/dsfx7636/universe/5244dd28bd065e6247105381854a18df3900ec73-1215x717.jpg?accountingTag=LoL",
        "champ_url": "https://universe.leagueoflegends.com/pl_PL/champion/sona/",
        "lore": "Najwcześniejsze wspomnienia Sony sięgają znajdującego się w prowincji Galrin ioniańskiego klasztoru, w którym się wychowała. Mnisi oraz życzliwi wolontariusze z okolicznych wiosek przyjmowali wszystkie pozostawione przy bramie wejściowej sieroty i upewniali się, że będą miały wszystko, czego potrzebują.\nJako młoda dziewczyna Sona była uważana za nieśmiałą i cichą, dopóki nie okazało się, że w ogóle nie potrafi mówić. Była jednak niezwykle troskliwa i uważna — pozostałe dzieci zwracały się do niej, kiedy potrzebowały pocieszenia, a dzięki jej wsparciu uśmiechy szybko powracały na ich twarze.\nWkrótce Sona odkryła inne sposoby na wyrażanie siebie.\nW przeciwieństwie do swoich rówieśników, gdy ją odnaleziono, miała przy sobie jeden przedmiot — ciekawy instrument strunowy, zapakowany w zwykłą, drewnianą skrzynię. Żaden z przyjezdnych muzyków ani nauczycieli nie wiedział, czym jest ta rzecz… choć nie przeszkadzało to części z nich w próbach pozyskania jej dla siebie w ten czy inny sposób. Zamiast tego Sona sama nauczyła się na nim grać, a jej proste, piękne melodie poruszały nawet najbardziej sceptycznych słuchaczy.\nZbliżały się jednak mroczne czasy. Imperium Noxusu zaczęło wysyłać oddziały wojskowe do północnych prowincji, a mnisi zdecydowali się ewakuować swoich młodych podopiecznych w bezpieczne miejsce, zanim inwazja dotarła do Galrinu. Po tym, jak ich opiekunowie zawarli układ z demaciańskim handlarzem, Sona i garstka jej przyjaciół znalazła się na jednym z ostatnich statków, które uciekły przed noxiańską blokadą odcinającą zachodnie wybrzeże Ionii. Spoglądała za siebie w udręce, wiedząc, że nie wróci tam przez wiele lat, o ile kiedykolwiek będzie jej to dane.\nPo miesiącach spędzonych na morzu uchodźcy dotarli do Demacii — dziwnej, oschłej krainy, gdzie powszechnie nie ufano magii. Ich mnisi nazywali się „Oświeconymi” i nie czcili ani bogów, ani duchów, ale nadal przywiązywali wielką wagę do okazywania dobroci obcym i potrzebującym.\nRodzina Buvelle przygarnęła Sonę. Lord Barrett i jego żona, Lestara, byli wybitnymi poplecznikami zakonu Oświeconych i znanymi patronami sztuki w Wielkim Mieście. Ich córka, Kahina, traktowała Sonę jak siostrę. Lestara również bardzo się do niej przywiązała. Język demaciański często sprawiał trudności w nauce, ale Buvelle’owie stworzyli swój własny język migowy, który umożliwił Sonie łatwą komunikację z nową rodziną i jej przyjaciółmi.\nA ta pragnęła wyrazić o wiele więcej. Chciała okazać przybranym rodakom wdzięczność, dlatego postanowiła wykorzystać swój dar, by zachwycić ich oraz ukoić. Wirtuozka z zapałem powróciła do muzyki.\nWkrótce rozeszła się wieść o jej talencie. Sona urzekała swoimi występami publiczność, zastępując tkwiący w niej smutek rozkoszą. Podnosiła widzów na duchu, odciągając ich uwagę od wojny i przynosząc uczucie niemal wszechogarniającego spokoju… a Lestara zainteresowała się tajemniczym instrumentem, który to umożliwiał.\nZagłębiając się w biblioteki Oświeconych, doszła do wniosku, że jest to jeden z legendarnych etwahli — cudownych artefaktów powstałych na tysiące lat przed założeniem Demacii, obecnie niezwykle rzadkich na całym świecie. Gdyby jej przypuszczenia okazały się prawdą, oznaczałoby to, że Sona trzymała w swoich rękach magiczny przedmiot, a wręcz nienaturalna więź łącząca wirtuozkę z tym instrumentem byłaby w istocie zagrożeniem. Lestara chciała zachować to w tajemnicy, by nie zwrócić uwagi demaciańskich łowców magów.\nSona posłuchała jej, choć wciąż zastanawiała się, jak coś, co przynosi ludziom pokój, może być uważane za niebezpieczne.\nKilka lat później lord Barrett Buvelle zginął z rąk Noxusu przy Bramie Płaczu. Gdy Kahina podniosła ostrze ojca i podjęła służbę wojskową, załamana Lestara zdecydowała, że nadszedł czas, aby Sona wróciła do Ionii. W związku z tym wraz z przybraną córką wycofała się ze wszystkich dworskich zobowiązań w celu odbycia wspólnej podróży.\nPo zakończeniu wojny w Pierwotnej Krainie trwała wielka „odbudowa”, ale ludzie bardzo się zmienili przez to, co przeżyli. Sona zdała sobie sprawę, że nie ma już tam dla niej miejsca. Pożegnała się z Ionią po raz kolejny i wróciła do Demacii z Lestarą.\nJednakże wybrana przez nią ojczyzna nadal jest nękana przez swoje problemy. W wyniku zabójstwa króla Jarvana III łowcy magów zyskali znaczną władzę, a niewinni obywatele stali się prześladowani za jakikolwiek rzekomy związek z magią.\nSona, jako dziecko dwóch zupełnie różnych kultur, coraz częściej znajduje się w konflikcie z politycznymi powiązaniami swojej rodziny. Z etwahlem w ręku jej melodie służą teraz nie tylko do zapewnienia komfortu, ale także do obrony tego, co uważa za słuszne i sprawiedliwe."
    },
    "Soraka": {
        "name": "Soraka",
        "region": "Targon",
        "image_url": "https://cmsassets.rgpub.io/sanity/images/dsfx7636/universe/b2796a7c60fc816f1bfc91f39495d3387cc43bbb-1215x717.jpg?accountingTag=LoL",
        "champ_url": "https://universe.leagueoflegends.com/pl_PL/champion/soraka/",
        "lore": "Wieki temu, gdy sam czas był jeszcze młody, mieszkańcy astralnej krainy z rosnącym zaniepokojeniem obserwowali raczkujące rasy zamieszkujące Runeterrę.\nRasy te oddaliły się bardzo od tego, czym miały być w założeniu twórców, i skręciły na dziką, nieprzewidywalną i niebezpieczną ścieżkę. Wskazówki wplatane w nocne niebo pozostawały przez nich niezauważone lub, co gorsza, bywały źle interpretowane przez ich proste, śmiertelne umysły, co w konsekwencji prowadziło do chaosu, strachu i cierpienia.\nNie mogąc już znieść tego widoku, jedna z astralnych istot postanowiła zstąpić do krain śmiertelnych, zdecydowana rozwiązać dla nich supły w tkaninie wszechświata. Dziecię z gwiazd przyjęło cielesną formę i chociaż potężna magiczna moc płynąca w jego żyłach paliła jego nowe ciało od środka, wiedziało ono, że cierpienie to niewiele znaczy, skoro może w ten sposób pomóc uleczyć to, co było zniszczone i niekompletne.\nI tak powołana została do istnienia Soraka, która wyruszyła w podróż, by koić niepokoje napotkanych śmiertelników.\nSzybko poznała, jak wielkie jest okrucieństwo, które ludy Runeterry w sobie chowały. Czy to na polach bitew niezliczonych konfliktów, czy w ruinach pełnych rozkładu miast lub na rubieżach rozciągającej się przed nimi nieokiełznanej dziczy: wszędzie tam Soraka widziała niekończące się walki, zdrady i cierpienie. Bez siły patrzyła, jak śmiertelnicy bezmyślnie niszczą wątki przeznaczenia, które mogliby snuć wspólnie. Ich życie jest zbyt krótkie, myślała. Nie są w stanie dostrzec większych wzorów.\nJednak gdy Soraka żyła pośród nich, jako jedna z nich, próbując naprawić tyle zniszczeń, ile tylko mogła… stało się coś nieoczekiwanego.\nZ rozmaitych splotów, węzłów i poskręcanych wzorów, wyłonił się nowy, niezamierzony projekt o oszałamiającej strukturze.\nZagubieni i dzicy śmiertelnicy tworzyli sobie nową, nieznaną przyszłość. Z astralnej perspektywy wydawało się to całkowitym chaosem, ale dzięki jej nowemu spojrzeniu i błogosławieństwu gwiazd, pozwalającemu na opieranie się upływowi czasu, Soraka ujrzała niemal idealne piękno. Śmiertelnicy mieli co prawda niezmierzoną zdolność do okrucieństwa, ale dysponowali również ogromnym potencjałem życzliwości i motywacją, by mierzyć się z każdą rzeczą pod słońcem.\nSoraka zdała sobie sprawę, że jej misją nie jest naprawienie lub zduplikowanie astralnego wzoru. Część niej samej pragnęła spokoju i przewidywalności gwiazd, wiedziała jednak w głębi serca, że nieokiełznany dynamizm śmiertelników nie jest w stanie pomieścić się w tej statycznej wizji.\nWzięła się więc do pracy z nową energią, gotowa odkryć niewykorzystane możliwości we wszystkim, na co natrafiała. Soraka pragnęła teraz inspirować i podpowiadać, a nie przewodzić, aby ujrzeć, jakie szlaki tworzyć będą dla siebie śmiertelnicy w ich krótkich żywotach.\nPrzez tysiąclecia legendy o Gwiezdnym Dziecku powtarzane były we wszystkich krainach Runeterry. Niektóre plemiona Freljordu wciąż przekazują opowieści o rogatej wędrowczyni, uzdrowicielce, dzięki której nawet najmroźniejsze zimy nie były straszne. W głębinach Zaun opowiada się o fioletowoskórej medyczce, która oczyszczała płuca skażone Szarością. Zaś w targanej niepokojami Ionii najstarsze mity Vastajaszai’rei mówią o wieszczce, która rozmawiała z samymi gwiazdami i przywoływała ich światło, aby leczyć rany i spopielać tych, którzy wyrządzaliby dalsze szkody Pierwotnej Krainie.\nObecnie Soraka za swoją siedzibę obrała wysunięte najbardziej na zachód szczyty Targonu. Czuwa nad odosobnionymi vastajańskimi plemionami, nauczając je sztuki uzdrawiania i po cichu wykorzystując do własnych planów. Nie wiadomo, co przyciągnęło ją do wielkiej góry i tylko ona sama wie, jak długo tam pozostanie.\nWiele razy widziała, jak całe cywilizacje chwiały się na krawędzi zagłady i nauczyła się, że nie może ocalić tych, którzy nie chcą być ocaleni, ani zmusić ich do ujrzenia tego, czego sobie nie życzą.\nAle Soraka nigdy nie przestanie próbować."
    },
    "Swain": {
        "name": "Swain",
        "region": "Noxus",
        "image_url": "https://cmsassets.rgpub.io/sanity/images/dsfx7636/universe/881860c2fe466f1f5b2f1775e352faa08d51de48-1920x1133.jpg?accountingTag=LoL",
        "champ_url": "https://universe.leagueoflegends.com/pl_PL/champion/swain/",
        "lore": "Urodzonemu w jednej z wielu arystokratycznych rodzin Noxusu od czasu wzniesienia pierwszych murów wokół miasta, Jericho Swainowi pisane było życie pełne przywilejów. Rody szlacheckie odegrały kluczową rolę na drodze do władzy Borama Darkwilla, podsycając retorykę, że to ich dumne dziedzictwo było największą siłą narodu.\nJednakże wiele z nich chciało uzyskać większe wpływy i knuli przeciwko Darkwillowi w tajnej klice, połączonej tylko przez symbol czarnej róży. Odkrywszy ich spisek, Swain osobiście zabił głównych spiskowców. Pośród nich byli jego właśni rodzice, których szepty o „bladej kobiecie” pierwsze zaalarmowały go o niebezpieczeństwie, jakie groziło Noxusowi, a Swain naród cenił bardziej niż swój ród czy krewnych.\nDążyli do potęgi, bezkształtnego głosu śmiejącego się w ciemnościach Bastionu Nieśmiertelności. Brzmiał jak krakanie kruka…\nZa zdemaskowanie kliki Swain został delegowany do służby w noxiańskiej armii z dala od wszystkiego, co znał do tej pory. Tam na własnej skórze przekonał się, że imperium jest silne nie z powodu Noxian, jak wcześniej myślał, lecz dlatego, że potrafiło zjednoczyć wszystkich ludzi, niezależnie od ich pochodzenia. Na linii frontu zagraniczny niewolnik mógł znaczyć tyle co wysoko urodzony szlachcic.\nLecz Swain po każdej bitwie wciąż widział tylko ciemność. Chmary padlinożernych kruków…\nPo zabezpieczeniu zachodnich granic reputacja Swaina dała o sobie znać w Shurimie, gdzie jego armie wznosiły niezliczone nokstory ponad piaskami pustyni. Jednakże z czasem stało się jasne, że chciwość była jedynym motorem napędzającym imperium. Prowadzenie wojen na zbyt wielu frontach, pogoń za magicznymi relikwiami — widoczne było, iż starzejący się Boram Darkwill stawał się coraz bardziej niepoczytalny.\nKiedy Noxus najechał Ionię, poczynania Darkwilla stały się jeszcze bezczelniejsze. Kazał całym zastępom przeczesywać krainę w poszukiwaniu czegokolwiek, co mogłoby przedłużyć życie śmiertelnikowi. Oddziały Swaina się uszczupliły, przez co walka z wrogiem stała się niemal niemożliwa. Aż wreszcie w Bitwie o Placidium, po zwabieniu miejscowych bojówek w coś, co miało być pułapką, korpus Swaina został rozbity. Weterani Swaina zostali wybici, a on sam odniósł śmiertelne rany, jego kolano strzaskane, a lewa ręka przecięta przez ioniańskie ostrza.\nKiedy leżał tam, czekając na śmierć, podleciał do niego kruk, aby się pożywić. Swain poczuł jak stara, znajoma ciemność ponownie na niego napiera. Nie pozwolił jednak na to, by go zabrała. Nie mógł. Przyglądając się ptasiemu oku, ujrzał odbicie zła, które trzymało serce Noxusu w uścisku. Ujrzał czarną różę. Bladą kobietę... i jej marionetkę — imperatora. Swain uświadomił sobie, że nie pokonał ukrytej kliki, która wydała go na śmierć, okręciwszy sobie wokół palca Darkwilla, gdy nie udało im się go obalić.\nTo wszystko były krótkie, pourywane wizje, nie w umyśle kruka, lecz czegoś więcej. Moc, której poszukiwali jego rodzice, oczy demona jarzące się w ciemności…\nWyrzucony z armii za swoją „klęskę” i uznany za kalekę, Swain postanowił wyjawić, co naprawdę znajduje się w Bastionie Nieśmiertelności — starożytny byt, który żeruje na umierających i pochłania ich sekrety, tak jak próbował pożreć jego własne. Spojrzał więc w ciemność i zobaczył to, czego nawet on nie widział — sposób na zawładnięcie nim.\nJego misterne przygotowania trwały wiele lat, ale gdy nadszedł czas, Swain wraz z garstką sojuszników przejął władzę nad Noxusem w jedną noc. Fizycznie odnowiony przez demona zmiażdżył Darkwilla, tak aby widzieli to wszyscy jego stronnicy, pozostawiając zniszczony, pusty tron.\nWizja Swaina o przyszłości Noxusu jest wizją siły poprzez jedność. Zawrócił zatem armie z niemożliwych do wygrania wojen, rozpoczętych przez Darkwilla, i dzięki utworzeniu Tryfariatu dopilnował, aby żaden człowiek nie mógł rządzić samodzielnie. Generał akceptuje wszystkich, którzy oddadzą się imperium — nawet Czarną Różę, choć wie, że niektórzy wciąż knują przeciwko niemu w tajemnicy.\nGromadząc informacje, tak jak demon przed nim, Swain przewidział o wiele większe niebezpieczeństwa, czające się w niedalekiej przyszłości. Jednakże wielu Noxian skrycie zastanawia się, czy ciemność, z którą przyjdzie im się spotkać, nie zblednie w obliczu mrocznych czynów Swaina…\nPonoszone ofiary są tylko początkiem pracy dla dobra Noxusu."
    },
    "Sylas": {
        "name": "Sylas",
        "region": "Demacia",
        "image_url": "https://cmsassets.rgpub.io/sanity/images/dsfx7636/universe/e653368823aa1fbaf7955ce92bca15a81abc8440-1920x1190.jpg?accountingTag=LoL",
        "champ_url": "https://universe.leagueoflegends.com/pl_PL/champion/sylas/",
        "lore": "Jako mag urodzony w biednej demaciańskiej rodzinie Sylas z Ochłapiska był zgubiony chyba od samego początku. Jego rodzice, pomimo niskiej pozycji społecznej, głęboko wierzyli w państwowe ideały. Dlatego też kiedy odkryli, że ich syn cierpi na „chorobę”, ponieważ posiada zdolności magiczne, przekonali go, by oddał się w ręce królewskich łowców magów.\nZauważywszy u chłopca zdolność wyczuwania magii, łowcy wykorzystywali go do rozpoznawania innych magów żyjących pośród mieszczan. Pierwszy raz w życiu poczuł, że ma przed sobą jakąś przyszłość — życie w służbie własnego narodu — dlatego wiernie wykonywał swoje obowiązki. Był dumny, choć samotny — zabroniono mu się wiązać z kimkolwiek poza jego opiekunami.\nPoprzez swoją pracę Sylas zaczął zauważać, że obecność magii była dużo częstsza, niż Demacia chciałaby przyznać. Wyczuwał przebłyski ukrytej mocy nawet pośród bogatych i wpływowych... A niektórzy z nich byli w gronie najzagorzalszych przeciwników magów. I choć biedni byli karani za ich choroby, elita zdawała się być ponad prawem. To właśnie hipokryzja zasiała pierwsze ziarna zwątpienia w umyśle Sylasa.\nWątpliwości zakwitły podczas jednego zabójczego, pamiętnego wydarzenia, gdy Sylas i jego opiekunowie natknęli się na maga żyjącego w ukryciu, na wsi. Po odkryciu, że jest to jedynie mała dziewczynka, Sylasowi zrobiło się jej żal. Kiedy próbował osłonić ją przed łowcami magów, przypadkowo otarł się o jej skórę. Magia dziewczynki pomknęła przez ciało Sylasa, lecz zamiast go zabić, wytrysnęła z jego rąk w niekontrolowanych wybuchach. Był to talent, o którym nie wiedział, a całe zajście skończyło się śmiercią trzech ludzi, w tym jego mentora.\nWiedząc, że zostanie okrzyknięty mordercą, zaczął uciekać i szybko stał się znany jako jeden z najniebezpieczniejszych magów w Demacii. Gdy łowcy magów go znaleźli, faktycznie nie okazali mu żadnej litości.\nChoć wciąż był młodzieńcem, Sylas został skazany na dożywotnie więzienie.\nMarniał w najmroczniejszych zakamarkach kompleksu łowców magów, zmuszony do noszenia ciężkich kajdan z tłumiącego magię petrucytu. Ponieważ skradziono mu magiczny wzrok, jego serce stało się twarde jak kamień, który go skuwał. Marzył o zemście na wszystkich, przez których został uwięziony.\nPo piętnastu ciężkich latach zaczęła go odwiedzać młoda ochotniczka z Oświeconych — Luxanna. Nawet w kajdanach Sylas rozpoznał w niej nieprawdopodobnie potężnego maga. Z czasem wytworzyła się między nimi niecodzienna i sekretna więź. W zamian za wiedzę Sylasa na temat kontrolowania magii Lux uczyła go o świecie poza jego celą i przynosiła mu książki, jakich tylko zapragnął.\nOstatecznie, dzięki ostrożnej manipulacji, przekonał ją, żeby przemyciła do jego celi pewną zakazaną księgę — oryginalne rękopisy wspaniałego rzeźbiarza Duranda, szczegółowo opisujące jego pracę nad petrucytem.\nDzieło to ujawniło Sylasowi tajemnice owego kamienia. Stanowił on podstawę obrony Demacii przed szkodliwą magią, ale Sylas pojął, że materiał nie tłumi magii, lecz ją pochłania.\nJeżeli ta moc była trzymana wewnątrz petrucytu, to czy mógłby ją uwolnić…?\nPotrzebował jedynie źródła magii. Takiego jak Lux.\nAle ona już nigdy nie odwiedziła Sylasa. Jej rodzina, nadzwyczaj potężni Obrońcy Korony, dowiedziała się o ich spotkaniach i była oburzona tym, że Lux złamała prawo, by pomóc wstrętnemu kryminaliście. Bezzwłocznie zasądzono, że Sylas ma zostać stracony.\nW dniu egzekucji Lux błagała o życie dla swojego przyjaciela, lecz jej lament nie został wysłuchany. Gdy kat mijał ją, by unieść swój miecz, Sylasowi udało się jej dotknąć. Dokładnie tak, jak przypuszczał, jej moc przepłynęła na kajdany z petrucytu i była do jego dyspozycji. Dzięki tej skradzionej magii Sylas utorował sobie drogę na wolność, litując się tylko nad przerażoną młodą Obrończynią Korony.\nOpuścił kompleks łowców magów nie jako wyrzutek, ale jako nowy, niepokorny symbol złamanych i prześladowanych w Demacii. Podróżując w tajemnicy po królestwie, wśród wygnanych magów znalazł mnóstwo wyznawców... Chyba jednak od początku wiedział, że nawet ich połączona moc nie wystarczy do obalenia tronu.\nDlatego z grupą najbliższych popleczników i kilku zahartowanych wołów Sylas wreszcie wybrał się za północne góry, do zamarzniętej tundry Freljordu.\nSzuka tam nowych sprzymierzeńców i wspaniałej magii żywiołów z pradawnych legend, żeby móc wrócić do Demacii i zniszczyć opresyjny system, przez który on i podobni mu magowie od tak dawna cierpią."
    },
    "Syndra": {
        "name": "Syndra",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/f292e53a2a59925e3c10bc4ee9917f92d35aec03-1920x1080.jpg?accountingTag=LoL",
        "champ_url": "https://universe.leagueoflegends.com/pl_PL/champion/syndra/",
        "lore": "Jako mała Navorianka Syndra łatwo się rozpraszała. Często zatracała się w magicznym pięknie pogrążonego w cieniu stawu albo barwnego korowodu wspinających się po ścianie żuków cukrowych. Ilekroć zapominała o obowiązkach domowych, matka ostro ją rugała za brak skupienia. Obwiniano ją nawet za skwaśniałe mleko i inne drobne niedogodności, które dopadały rodzinę.\nEvard, starszy brat, bez przerwy jej dokuczał. Syndra często chowała się w ulubionej kryjówce — przy wierzbie dusz, którą mieszkańcy wioski otaczali czcią. Spędziła wiele samotnych godzin, szepcząc do drzewa w poszukiwaniu pociechy. Pewnego ciepłego wieczoru Evard i jego przyjaciele poszli tam za nią w tajemnicy. Wyśmiali jej dziecięce łzy. Syndra odczuwała coraz większy wstyd i gniew, usiłując zignorować obelgi, ale kiedy jeden z nich rzucił w nią grudką błota, miarka się przebrała.\nSyndra nie była już w stanie zapanować nad emocjami. Cała wściekłość gwałtownie opuściła jej ciało pod postacią lśniących, mrocznych, magicznych kul, wypełnionych ciężarem jej udręki.\nTa potężna umiejętność była uśpiona aż do tej pory. Teraz rozbłysła niestabilną mocą, a kule niczym perły negatywności zaczęły zasysać duchową magię z otaczającego ją świata, pozbawiając wierzbę dusz życiowej esencji. Evard i jego przyjaciele cofnęli się przerażeni, patrząc, jak gałęzie prastarego drzewa wykręcają się pokracznie, a jego kora przybiera odcień smoły.\nPozbawieni wierzby dusz mieszkańcy zmartwili się, że ich więź z Duchem Ionii została zerwana, a winą za to obarczyli rodzinę Syndry. Kiedy bliscy Syndry zostali zmuszeni do poszukiwania nowego domu, zaczęli obawiać się jej magii.\nPo wielu miesiącach wędrówki dotarli do wybrzeża, na którym spotkali kapłana pustelnika o imieniu Konigen. Opowiedział im o swoim domu na wyspie Fae’lor, gdzie uczył kontroli nad dziką magią tych, którzy tego pragnęli. Rodzina Syndry nie widziała innego wyjścia — może kapłan zdołałby dokonać tego, czego oni nie potrafili. Młoda Syndra weszła po schodach prowadzących do świątyni na nadmorskim klifie, wyciosanej dawno temu z ciemnego kamienia. Choć tęskniła za dawnym życiem, próbowała chłonąć wiedzę mistrza i ze wszystkich sił starała się opanować emocje.\nSyndra czuła jednak coraz większą frustrację, bo wcale nie odzyskała kontroli, a jej magia z biegiem czasu zdawała się słabnąć. Konigen zamykał się teraz co rano, medytując w samotności, zamiast uczyć ją czegoś nowego. Postanowiła więc spytać go o powód. Kapłan zacisnął zęby z wyczerpania i wyznał, że umyślnie osłabiał jej moc dla jej własnego bezpieczeństwa. Taka negatywność miała dziwny, niemożliwy do przewidzenia wpływ na rzeczywistość, a Syndra zaczęła zdecydowanie przerastać jego możliwości jako mentora.\nSyndra nigdy nie czuła się tak zdradzona. Konigen próbował ją uspokoić, ale tylko podsycił jej złość… i w tamtym momencie popełnił błąd.\nFundamenty świątyni zatrzęsły się gwałtownie. Poranne światło zdawało się blednąć. Syndra uniosła się nad podłogą, a frustracja buzowała jej w żyłach. Chwyciła ciemne kule unoszące się w powietrzu i cisnęła nimi przez ciało mentora, by w chwili śmierci poczuł jej gorzką furię.\nSklepienie nie wytrzymało i posypały się kamienie, pogrążając święte ogrody w szaroburym pyle. Syndra zwróciła swoje moce przeciwko temu, co zostało ze świątyni, i posłała falę energii przez cały Fae’lor, czerpiąc czystą magię prosto z wyspy.\nTak negatywna energia nigdy dotąd nie skupiła się w jednym miejscu, dlatego też przeciw niej powstał sam Duch Ionii. Pod Syndrą otworzyła się ziemia i dziewczyna wpadła do głębokiej jaskini — korzenie wciągnęły ją do zbiornika żywej wody, by stłumić jej moce i pogrążyć ją w magicznym śnie.\nSyndra spała jakby przez wieczność. Większość świata zapomniała o jej istnieniu.\nWojna z imperium Noxusu podzieliła mieszkańców Ionii, a Syndrę w końcu obudzili ci, którzy niegdyś strzegli Fae’loru. Niektórzy chcieli ją zabić, inni zaś liczyli na jej pomoc w walce z Noxusem, ale ona traktowała wszystkich równie bezlitośnie. Nie zamierzała być pionkiem w czyjejś grze. Burząc mury fortecy, którą zbudowano ponad jej wyspiarskim więzieniem, Syndra sprawiła, że największa z wież zawisła w powietrzu, wysoko ponad chmurami.\nNikomu nie pozwoli się kontrolować. Nigdy więcej."
    },
    "Tahm kench": {
        "name": "Tahm kench",
        "region": "Runeterra",
        "image_url": "https://cmsassets.rgpub.io/sanity/images/dsfx7636/universe/d91032cb4c9d79b936a5de191e3e4465986c6994-1215x717.jpg?accountingTag=LoL",
        "champ_url": "https://universe.leagueoflegends.com/pl_PL/champion/tahmkench/",
        "lore": "Rzeki w Valoranie są stare, ale demon Tahm Kench jest jeszcze starszy. Począwszy od zabłoconych namiotów szulerskich wzdłuż Wężawy, przez pokryte solą sale do gry w kości w Bilgewater, do pozłacanych stołów hazardzistów w Piltover i Zaun — wszyscy, którzy zawistnie spojrzeli na bogactwo innej osoby, wiedzą, że ten bezgraniczny głód bierze się ze spotkania z Rzecznym Królem.\nPierwsze opowieści o tym stworze pochodzą od koczowniczego ludu, który pływał po Wężawie. Ostrzegały przed ogromną rybą z przepastną paszczą, która wabi niezaspokojonych, obiecując im więcej. Jedna taka historia opowiada o młodzieńcu, który słynął ze swojej szczerości. Choć był tratwiarzem, pragnął żyć z dala od tych okropnych rzecznych brzegów, które znał tak dobrze, a Rzeczny Król obiecał mu niezapomniane przeżycie, jeżeli ten skłamałby tylko jeden raz. Tratwiarzowi wydawało się to dość niewinne, więc nagiął prawdę w rozmowie z własnym bratem. Tej nocy pojawił się demon i ujawnił przed nim rozwidlenie w rzece, którego wcześniej nie zauważył. Popłynął nim do obozowiska obcego ludu, który zaproponował mu jedzenie, picie i nowe towarzystwo. Jako że zbliżał się świt, a tratwiarz był najedzony i gotowy wrócić do domu, demon pojawił się znowu, obiecując jeszcze wspanialsze przeżycie za kolejne kłamstwo. Mężczyzna był zaciekawiony, więc przystał na ofertę i skłamał swoim gospodarzom. Rzeka ponownie się rozstąpiła i popłynął wzdłuż niej, by spędzić wieczór w jeszcze większym luksusie. Sytuacja powtarzała się co noc, aż do czasu, gdy kiedyś szczeremu tratwiarzowi zwodzenie przychodziło tak łatwo jak oddychanie.\nKiedy dopłynął do ujścia rzeki do morza, był samotny i zagubiony — nie było już komu skłamać. Tyle mrocznych decyzji, a wszystkie jego własne, pozostawiło tratwiarza bez drogi powrotnej do domu.\nSłonawe rzeki w głębi kontynentu zaniosły opowieści o Rzecznym Królu na Wyspy Niebieskiego Płomienia, gdzie w miarę, jak jego legenda rosła, otrzymał imię — Tahm Kench. W Bilgewater fortuny są zbijane lub tracone. Tyle samo bogactwa przychodzi z nadejściem fali, ile go ubywa wraz z jej odejściem. Tak wiele karczemnych gawęd opowiada o Tahmie, demonie wód z bezgranicznym apetytem na hazard, że to wygadane monstrum aż stało się symbolem tutejszych szulerskich nor i domów grzechu.\nOd kiedy Słoneczne Wrota pozwoliły na łatwy handel pomiędzy Bilgewater a Piltover, opowieści o Tahmie Kenchu stały się powszechniejsze w Mieście Postępu i jego półświatku, Zaun. Tamtejsze dzieci znają Tahma jako „Dwupłaszcza”, rybę tak potwornie ogromną, że nosi dwie zszyte ze sobą kamizelki. Z wykwintnym cylindrem i uśmiechem szerszym niż samo Piltover, pobudza zazdrość młodych artefaktorów. Mówi się, że pewnego Dnia Postępu przyszedł do nieradzącej sobie wynalazczyni z Piltover i przedstawił jej pomysł, dzięki któremu na pewno zostałaby zauważona przez bogaty klan. W zamian poprosił jedynie o pojedynczy kosmyk jej włosów. Jako że była ambitna, przystąpiła na jego warunki i niedługo później dzięki swojej pracy uzyskała lukratywny kontrakt. Ale jeden wynalazek nie zaspokoił wynalazczyni, a Dwupłaszcz akurat był w okolicy i tym razem poprosił o wszystkie jej cudowne warkocze. Jako że nie chciała zawieść swoich nowych mecenasów, zgodziła się — Dwupłaszcz od razu zjadł jej włosy. Jednakże kobieta wciąż nie mogła wynaleźć czegoś wspaniałego, dzięki czemu stałaby się sławna. Demon znowu przyszedł, proponując umowę, za którą ceną miała być jedna opuszka. W następnym tygodniu chciał ucho. Minął rok, a do tego czasu kobiecie nie zostało już wiele do oddania. Wreszcie sama wezwała Dwupłaszcza, błagając, żeby zakończył to wszystko.\nTen zaśmiał się i rozwarł szczęki, mówiąc, że ochroni ją przed samą sobą, i natychmiast połknął ją w całości.\nRzeczny Król. Wielki Człapacz. Stary Pasibrzuch. Dwupłaszcz. Demon Tahm Kench jest znany pod wieloma imionami, ale wszyscy, którzy je wymawiają, nauczyli się jednej i tej samej prawdy: nieważne, jak kuszące są jego słowa, ta paszcza niesie zgubę."
    },
    "Taliyah": {
        "name": "Taliyah",
        "region": "Shurima",
        "image_url": "https://cmsassets.rgpub.io/sanity/images/dsfx7636/universe/0c12d269b7ef51c4b52eee81713e372e4405650f-1215x717.jpg?accountingTag=LoL",
        "champ_url": "https://universe.leagueoflegends.com/pl_PL/champion/taliyah/",
        "lore": "Taliyah to wędrowna czarodziejka z Shurimy, która tka skały z pełnym energii entuzjazmem i niespotykaną determinacją. Rozdarta pomiędzy młodzieńczym zachwytem a dorosłą odpowiedzialnością, przemierzyła prawie cały Valoran podczas podróży, której celem była nauka panowania nad jej rosnącymi mocami. Usłyszawszy plotkę o powrocie do życia dawno zmarłego imperatora, przybywa, by bronić swojego plemienia przed niebezpieczeństwami odkrytymi pod wiecznie zmieniającymi się piaskami Shurimy. Niektórzy odczytali jej łagodne serce jako oznakę słabości i gorzko zapłacili za ten błąd. Pod młodzieńczą postawą Taliyah kryje się wola mogąca przenosić góry i duch tak niezłomny, że aż ziemia drży pod jej stopami.\nTaliyah urodziła się na pogórzu graniczącym z Icathią w wędrownym plemieniu tkaczy. Dzieciństwo upłynęlo jej na wypasaniu kóz. Mimo iż większość ludzi z zewnątrz uważa Shurimę za jałowo-piaskowe pustkowie, rodzice wychowali Taliyah na prawdziwą córę pustyni – pokazali jej piękno tkwiące w bogatej palecie barw pustyni. Taliyah zawsze fascynowały pokłady kamienia znajdujące się pod wydmami. Gdy była mały dzieckiem, zaczęła zbierać kolorowe kamienie, gdy jej lud zgodnie z cyklem pór roku szukał miejsc, w których była woda. W miarę upływu lat Taliyah spostrzegła, że żywioł ziemi zdaje się do niej lgnąć – piasek, po którym przechodziła, wił się i mienił kształtami.\nPewnego letniego dnia, gdy miała sześć lat, Taliyah oddaliła się od karawany, aby znaleźć zbłąkaną kozę, którą powierzono jej opiece. Nie chcąc zawieść swojego ojca, głównego pasterza plemienia, dziewczyna przez całą noc tropiła zagubione zwierzę. Podążyła za śladami kopyt przez wyschnięte koryto do kanionu. Zwierzę zdołało wspiąć się wysoko na ścianę, ale nie potrafiło zejść.\nTaliyah poczuła, że piaskowiec ją wzywa i chce, żeby uformowała uchwyty w skale. Taliyah niepewnie położyła dłoń na powierzchni ściany. Była zdeterminowana, by uratować spłoszone zwierzę. Moc żywiołu, którą poczuła, była intensywna i przytłaczająca niczym monsun. Gdy tylko otworzyła swój umysł, magia przepełniła jej ciało, a energia skał przeskoczyła na jej palce. Ściana kanionu wraz z zaginionym zwierzęciem osunęła się wprost na nią.\nNastępnego ranka wystraszony ojciec zdołał odnaleźć córkę, podążając za beczeniem kozy. Gdy zobaczył, że Taliyah leży nieprzytomna przykryta kamiennym kobiercem utkanym ze skał, upadł na kolana. Pogrążony w rozpaczy powrócił razem z Taliyah do obozu plemienia.\nDwa dni później dziewczyna wybudziła się z maligny w namiocie Babajan, babki plemienia. Taliyah opowiedziała starowince i swoim zatroskanym rodzicom o nocy spędzonej w kanionie i skale, która ją wezwała. Babajan pocieszyła rodzinę – układ kamieni miał być dowodem na to, iż Wielka Tkaczka, mityczna strażniczka plemienia, roztoczyła opiekę nad dziewczyną. Gdy Taliyah uświadomiła sobie, jak bardzo zmartwieni są jej rodzice, postanowiła wyjawić, co naprawdę wydarzyło się tamtej nocy – że to nie nie Wielka Tkaczka, tylko ona sama przemieściła skały.\nDzieci z plemienia Taliyah po osiągnięciu pewnego wieku muszą wykonać rytualny taniec podczas pełni księżyca będącego symbolicznym wcieleniem Wielkiej Tkaczki. Taniec miał za zadanie uczcić wrodzone talenty dziecka i pokazać plemieniu, jakie dary wniesie ono do plemienia, gdy osiągnie dorosłość. Był to początek ich prawdziwej edukacji, jako że dzieci po odbyciu rytuału były przekazywane na nauki do nauczycieli.\nTaliyah trzymała swoja moc w tajemnicy, uznając, że jest ona niebezpieczeństwem, a nie darem. Obserwowała, jak jej towarzysze zabaw z dzieciństwa tkali wełnę, która ogrzewała członków plemienia podczas zimnych pustynnych nocy, jak biegle posługiwali się nożycami, używali barwników czy wyszywali wzory kreślące losy jej ludu. Bywały noce, gdy nie mogła zasnąć, choć węgle w palenisku już dawno spaliły się na popiół. Źródłem udręki była moc, która kłębiła się w jej ciele.\nW końcu nadszedł czas na taniec Taliyah podczas pełni. Dziewczyna, choć nie brakowało jej talentu, by stać się równie wprawnym pasterzem co jej ojciec, lub tkaczką, jak matka, obawiała się, co wyjdzie na jaw podczas rytualnego tańca. Gdy Taliyah zajęła swoje miejsce na piasku, otoczyły ją narzędzia, którymi posługują się jej współplemieńcy: zakrzywiony pastuszy kij, wrzeciono i krosno. Próbowała skupić się na powierzonym jej zadaniu, ale poczuła zew odległych skał, tej wielobarwnej, warstwowej mozaiki. Zamknęła oczy i rzuciła się w tan. Owładnięta mocą, która przez nią przepływała, zaczęła prząść. Nie przędła jednak nici, tylko ziemię pod stopami.\nZ transu wyrwały ją okrzyki trwogi wydawane przez członków plemienia. Ku światłu księżyca uniósł się potężny warkocz upleciony z ostrych odłamków skalnych. Taliyah spojrzała na przerażone twarze otaczających ją ludzi. Dziewyczna straciła kontrolę nad kamieniami. Utkany przez nią skalny zaczął mknąć ku ziemi. Matka Taliyah rzuciła się, by ratować swoją jedyną córkę. Gdy kurz w końcu opadł, Taliyah ujrzała skalę zniszczeń, które wyrządziła, i zaniepokojone twarze współplemieńców. Dziewczyna przeraziła się, gdy ujrzała niewielke rozcięcie na twarzy swojej matki. W tamtej chwili, pomimo tego że rana była mała, Taliyah zrozumiała, że jest zagrożeniem dla osób, które najbardziej kocha. Uciekła w mrok, przygnieciona rozpaczą tak wielką, że ziemia drżała pod jej stopami.\nPo raz kolejny na pustyni odnalazł ją ojciec. Gdy oboje siedzieli skąpani w świetle poranka, Taliyah łkając wyjawiła swoją tajemnicę. Ojciec zrobił wówczas to, co zrobiłby w tej sytuacji każdy rodzic: mocno przytulił swoje dziecko. Wytłumaczył jej, że nie może uciec od swojej mocy, że musi dokończyć taniec i zobaczyć, dokąd zaprowadzi ją ścieżka przeznaczenia. Dodał, że złamałaby serce jemu i jej matce, jedynie jeśli odrzuciłaby dar Wielkiej Tkaczki.\nTaliyah wróciła z ojcem do plemienia. Wkroczyła do kręgu tancerzy z otwartymi oczami. Utkała nową kamienną wstęgę. Jej kolory i faktury upamiętniały otaczający ją lud.\nGdy skończyła taniec, współplemieńcy siedzieli w osłupieniu. Taliyah czekała niecierpliwie. Nadszedł czas, by jeden z członków plemienia zgłosił się na jej nauczyciela. Taliyah miała wrażenie, że chwila ta trwa całą wieczność. Serce biło jej jak młot. Nagle usłyszała chrzęst żwiru. Jej ojciec wstał. Obok niego stała jej matka. Następnie podniosła się Babajan, mistrzyni barwienia tkanin i główny przędzarz. Po chwili powstało całe plemię. Wszyscy stanęli przy dziewczynie, która potrafiła tkać kamienie.\nTaliyah spojrzała się nich. Wiedziała, że od bardzo wielu pokoleń żaden z członków plemienia nie dysponował podobną mocą. Wszyscy stali przy niej, otaczając ją miłością i zaufaniem, ale wyczuwała w nich strach. Nikt spośród nich nie rozumiał głosu ziemi tak jak ona. Kochała ich, ale miała świadomość, że nie było wśród nich nikogo, kto mógłby nauczyć ją panować nad magią, która w niej krążyła. Zrozumiała, że jeśli zostanie, narazi swój lud na niebezpieczeństwo. Taliyah, choć było to niezwykle trudne, pożegnała się z rodzicami i współplemieńcami, po czym samotnie wyruszyła w świat.\nSkierowała się na zachód, ku odległemu szczytowi Targon. Jej wrodzona więź ze skałami wiodła ją ku górze, która sięgała gwiazd. Gdy dotarła na północny kraniec Shurimy, spotkała ludzi maszerujących pod sztandarem Noxusu, którzy od razu poznali się na jej mocy. W Noxusie magię, która płynie w Taliyah, otacza się szacunkiem, a nawet nabożną czcią. Obiecali, że znajdą jej nauczyciela.\nDziewczynę wychowano w duchu ufności. Nie potrafiła przejrzeć pięknych obietnic składanych przez wyrachowanych noxiańskich notabli. Niedługo później znalazła się na drodze bez odwrotu. Musiała przejść wiele Noxtoraa, czyli potężnych żelaznych bram, które znaczyły obszary zajęte przez imperium.\nDziewczyna – wychowana na otwartej pustynni – czuła się przytłoczona tłumami ludzi i zawiłościami polityki, w którą uwikłana była stolica. Taliyah została publicznie wyniesiona na szczyty noxiańskiej społeczności magów. Wiele osób zainteresowało się jej mocą i drzemiącym w niej potencjale. Ale zaufanie dziewczyny zdobył pewien zdegradowany kapitan, który obiecał, że zaprowadzi ją do miejsca znajdującego się gdzieś w głuszy za morzem, by mogła tam bez strachu doskonalić umiejętności. Przystała na propozycję młodego oficera i pożeglowała przez morze ku Ionii. Jednakże gdy tylko statek spuścił kotwicę, dziewczynie uświadomiono, że stanie się narzędziem zbrodni w rękach człowieka, który za wszelką cenę chce odzyskać swoją pozycję w noxiańskiej marynarce. O świcie kapitan postawił ją przed wyborem: albo pogrzebie śpiących mieszkańców wioski w ich domach, albo zostanie wyrzucona za burtę.\nTaliyah rozejrzała się po zatoce. Z domowych palenisk nie wydobywał się jeszcze dym i opary gotowanych potraw. Dziewczyna uznała, że nie po to przebyła taki szmat drogi, żeby pobierać takie „nauki”. Taliyah odmówiła kapitanowi, a ten spełnił groźbę.\nUdało jej się pokonać fale, dostać na brzeg i ujść z życiem z potyczki toczącej się na plaży. Później dziewczyna zaczęła błąkać się po zimnych górach Ionii. Dopiero tam znalazła nauczyciela, człowieka, który miał miecz władający mocą wiatru, człowieka, który rozumiał żywioły i pragnął harmonii. Dzięki niemu nauczyła się panować nad swoim darem.\nPewnego dnia, wypoczywając w ustronnej oberży, Taliyah usłyszała, że cesarz Shurimy powrócił do swojego pustynnego imperium. Wedle pogłosek półcesarz i półbóg chciał zebrać rozproszone plemiona, by je zniewolić. Taliyah, choć jej szkolenie nie dobiegło jeszcze końca, nie miała wyboru − musiała wrócić do ojczyzny, by chronić rodzinę. Z bólem pożegnała się ze swoim mentorem.\nPowróciła do domu, do piaszczystych wydm Shurimy. Taliyah parła naprzód w palącym słońcu, zdeterminowana, by odnaleźć swoich pobratymców. Jej wola była silna jak skała. Dziewczyna była gotowa na wszystko, by tylko ochronić rodzinę i plemię przed czyhającym niebezpieczeństwem."
    },
    "Talon": {
        "name": "Talon",
        "region": "Noxus",
        "image_url": "https://cmsassets.rgpub.io/sanity/images/dsfx7636/universe/c32976e06ac05ca62ee2516d6f572a367c57da2c-1215x717.jpg?accountingTag=LoL",
        "champ_url": "https://universe.leagueoflegends.com/pl_PL/champion/talon/",
        "lore": "Najwcześniejsze wspomnienia Talona to mrok podziemnych korytarzy Noxusu i uspokajający dotyk stalowego ostrza. Nie pamięta rodziny, ciepła ani uprzejmości. Jedynym towarzystwem, jakiego szuka jest brzęk skradzionego złota i poczucie bezpieczeństwa, jakie daje ściana, o którą opiera się plecami. Na powierzchni mętnego półświatka Noxusu utrzymywał się dzięki swojemu sprytowi i złodziejskim talentom. Dzięki sprawnemu władaniu ostrzem cieszył się opinią niebezpiecznego człowieka, a wiele noxiańskich gildii nasyłało na niego zabójców niosących ultimatum: dołącz do nas albo zgiń. W odpowiedzi ciała zabójców wypływały w fosie Noxusu.\nAtaki asasynów stawały się coraz bardziej niebezpieczne, do czasu gdy pewien zabójca stanął z Talonem oko w oko. Ku swojemu zaskoczeniu, Talon został rozbrojony. Jego przeciwnikiem okazał się generał Du Couteau. Generał dał Talonowi wybór: śmierć z jego ręki albo dożywotnia służba jako agent Najwyższego Dowództwa Noxusu. Talon wybrał życie, ale pod warunkiem, że będzie służył wyłącznie generałowi Du Couteau – mógłby przyjmować rozkazy jedynie od kogoś, kto go pokonał.\nTalon pozostał w cieniu, wykonując z rozkazu Du Couteau tajne misje, podróżując od mroźnych krain Freljordu po samo serce Demacii. Kiedy generał zniknął, Talon rozważał uwolnienie się od służby, ale po latach współpracy darzył Du Couteau szczerym szacunkiem. Odnalezienie generała stało się jego obsesją. Przemierza teraz Valoran, aby odnaleźć osoby stojące za zniknięciem Du Couteau."
    },
    "Taric": {
        "name": "Taric",
        "region": "Targon",
        "image_url": "https://cmsassets.rgpub.io/sanity/images/dsfx7636/universe/08e9f794f7bb45bf947e2196cca27b1abb5959f8-1215x717.jpg?accountingTag=LoL",
        "champ_url": "https://universe.leagueoflegends.com/pl_PL/champion/taric/",
        "lore": ""
    },
    "Teemo": {
        "name": "Teemo",
        "region": "Bandle city",
        "image_url": "https://cmsassets.rgpub.io/sanity/images/dsfx7636/universe/cbec5c5ced03b21b745997294e4a391d77cf6720-1920x1080.jpg?accountingTag=LoL",
        "champ_url": "https://universe.leagueoflegends.com/pl_PL/champion/teemo/",
        "lore": "Przysięgam na honor zwiadowcy, że:\n\\n\nbędę pomagał wszystkiemu, co żyje;\n\\n\nbędę pomagał każdemu, kto jest w potrzebie;\n\\n\nznajdę każdy kamień i każde drzewo;\n\\n\nbędę szczery, miły, odważny i lojalny;\n\\n\nbędę starał się dawać z siebie wszystko;\n\\n\nbędę witał każde wyzwanie z odwagą i sprytem;\n\\n\ni pozostawię ten świat lepszym miejscem, niż go zastałem.\n\\n\nMam szczerą wolę pełnić służbę Bandle City\n\\n\ni każdego dnia chętnie nieść pomoc innym Yordlom!\n\\n\\t\n— Treść przysięgi zwiadowcy Bandle City\n\\n\\n\n\\n\\n\\n\nTeemo pełni funkcję zwiadowcy Bandle City, odkąd tylko pamięta. Jego zadaniem jest wskakiwanie do portali prowadzących do różnych miejsc w Runeterze, by znaleźć osoby w potrzebie (odznaka nr 131: „Pomoc nieznajomemu”), zaprzyjaźnić się z innymi istotami (odznaka nr 389: „Adopcja zwierzaka”) lub odkryć nowy gatunek grzybów (odznaka nr 248: „Grzyboznawca”). Nic nie sprawia mu więcej frajdy, niż spędzanie dni na poszukiwaniu przygód i zdobywaniu odznak zwiadowcy Bandle City. Ma ich w końcu najwięcej na całym świecie.\n\\n\\n\n\\n\nZasada zwiadowców z Bandle City nr 154: Nigdy nie bój się nieznanego.\n\\n\n\\n\\n\nGdy inni Yordlowie dowiedzieli się o wszystkich dokonaniach Teemo i zobaczyli jego entuzjazm i zaangażowanie, sami postanowili zostać zwiadowcami Bandle City. Początki były skromne: jeden zwiadowca o wielkich marzeniach. Teraz to Teemo wręcza odznaki dzielnym młodym kadetom i przepisuje nowe kopie zasad zwiadowców Bandle City, by prowadziły ich podczas podróży przez Runeterrę. Dobrze, że zna je wszystkie na pamięć, skoro oryginał wpadł do morza na południe od Wysp Węży, gdzie Teemo uczył się wiązać supły.\n\\n\\n\n\\n\nZasada zwiadowców z Bandle City nr 13: Każdy dzień jest przygodą. Musisz się na nią przygotować!\n\\n\n\\n\\n\nPodczas ankiety na temat zwiadowców Bandle City, którą jeden kadet przeprowadził wśród Yordlów zamieszkujących Runeterrę (odznaka nr 567: „Badanie rynkowe”), wszyscy badani odpowiedzieli jednogłośnie, że dzięki dzielnemu przywództwu Teemo wszyscy ich uwielbiają. Mówili:\n\\n\\n\n\\n\\n\n„Teemo jest TAAAKI SUPER. Raz widziałam, jak powstrzymał pędzące stado dzikich koni. Był mega!”\n\\n\\n\n— Ava, zwiadowczyni z Bandle City\n\\n\\n\n\\n\\t\\n\n„Zwiadowcy Bandle City naprawdę się rozwinęli. Jakiś czas temu zorganizowali ogromny festiwal z paradą i w ogóle. Było naprawdę super. Pozwolili mi nawet odpalić część fajerwerków!”\n\\n\\n\n— Tristana, kanonierka z Bandle City\n\\n\\n\n\\n\\n\n„Uwielbiam te urwisy, ich misje, odznaki i ich odwagę. Bardzo to wzrusza moje serce pilota”.\n\\n\\n\n— Corki Dzielny Bombardier\n\\n\\n\n\\n\\n\n„Czym do @#$%^ są zwiadowcy z Bandle City?”\n\\n\\n\n— Kled, major komodor Pierwszego Legionu, trzeciej tabliczki mnożenia, podwójny admirał awangardy artyleryjskiej\n\\n\\n\n\\n\\n\nTeemo zaprezentował również ciasteczka zwiadowców innym regionom świata. Teraz są sprzedawane w każdym zakątku Runeterry. Można je dostać w aż sześciuset wspaniałych smakach, takich jak:\n\\n\\n\n\\n\\n\n— Poro-Chrupki\n\\n\n— stary ser\n\\n\n— Miodowy Owoc\n\\n\n— mięso!\n\\n\n— limitowana edycja Duchowego Rozkwitu\n\\n\n— szczur z Bilgewater\n\\n\n— heliańskie ciasto francuskie (wycofane na zawsze)\n\\n\n— piasek Shurimy\n\\n\n— i wiele więcej!\n\\n\\n\n\\n\\n\nDzisiaj Teemo skupia się przede wszystkim na kończeniu misji, które sam wymyśla. Wśród jego ostatnich osiągnięć znajduje się rozmnożenie niemalże wymarłego gatunku wybuchającego grzyba czy uwolnienie słodziutkich bazyliszków z obozu wojennego Noxian. Podobno wyglądały bardzo smutno, gdy były zamknięte w stajni. Ostatnio próbuje też poznać historię założenia zwiadowców z Bandle City. Kto tego dokonał? Kto stworzył pierwszą odznakę? Kto wymyślił pierwszą zasadę? Czy mógł to być sam Teemo w czasach, które wymykają się nawet yordlowskiej pamięci? Zresztą, kto by to pamiętał! Nieważne, jakie zadanie go czeka, jedno jest zawsze pewne — Teemo nigdy nie złamie słów przysięgi zwiadowców: „Mam szczerą wolę pełnić służbę Bandle City i każdego dnia chętnie nieść pomoc innym Yordlom”.\n\\n"
    },
    "Thresh": {
        "name": "Thresh",
        "region": "Wyspy cienia",
        "image_url": "https://cmsassets.rgpub.io/sanity/images/dsfx7636/universe_live/81ee3c3a300d102ecd650a0fb8e57738b12ead78-1215x717.jpg?accountingTag=LoL",
        "champ_url": "https://universe.leagueoflegends.com/pl_PL/champion/thresh/",
        "lore": "Przerażający upiór znany jako Thresh był niegdyś prostym, chociaż posiadającym swoje demony człowiekiem. W epoce dawno zapomnianej przez czas był tylko pomniejszym strażnikiem, którego życie polegało na ochronie pradawnej magicznej wiedzy. Zakon powstał na Błogosławionych Wyspach, które od reszty świata oddzielała blada mgła.\nPanowie zakonu doceniali lata służby Thresha, dlatego postanowili powierzyć mu misję strzeżenia krypt pod miastem Helia. To tam właśnie trzymano rozległą kolekcję niebezpiecznych artefaktów. Jako jednostka o silnej woli i metodycznym podejściu do zadań, Thresh był idealnym kandydatem... Jednak nawet wtedy bracia nie mogli zignorować jego skłonności do okrucieństwa. Chociaż nie objawiły się jeszcze wtedy w morderczy sposób (lub przynajmniej nic mu nie udowodniono), wielu członków zakonu go odtrącało.\nWkrótce stało się jasne, że nie bez powodu otrzymał zadanie utrzymujące go w odosobnieniu. Poczuł się oszukany. Długie lata spędzone w osamotnieniu miały na niego wielki wpływ. Thresh stawał się coraz bardziej zgorzkniały i zazdrosny, wciąż patrolując długie korytarze jedynie w towarzystwie oświetlającego kostura i pełnych gniewu myśli.\nWreszcie, gdy armie szalonego króla przebiły się przez mgłę i przybiły do brzegu Błogosławionych Wysp, przyszedł odpowiedni moment.\nW głębi duszy Thresh był zachwycony myślą o nadchodzącej rzezi. Władca najeźdźców miał obsesję na punkcie wskrzeszenia zmarłej żony, a Thresh po dobroci doprowadził go do owianej legendą wody życia.\nTylko najznamienitsi członkowie zakonu mieli dostęp do ukrytych katakumb, w których trzymano wodę. Mając u boku najwspanialszych wojowników króla, Thresh śmiał się w twarz strażnikom tego świętego miejsca i wyżynał ich bez mrugnięcia okiem. Nareszcie miał zdobyć to, co mu się należało.\nTylko ci, którzy tam byli, mogliby naprawdę zdradzić szczegóły wydarzeń, gdy król zanurzył martwe ciało żony w wodzie. Jednak skutki zdarzenia wstrząsnęły potem całą Runeterrą.\nNiszczycielska fala uderzeniowa mrocznej energii przeszyła Helię i rozlała się na całe Błogosławione Wyspy. Jednocześnie blada mgła okalająca archipelag stała się czarna, mroczna i niebezpieczna. Każda żyjąca istota na jej drodze ginęła w okamgnieniu, jednak dusze poległych nie mogły zaznać spokoju, zawieszone w niespokojnym stanie między życiem i śmiercią. Thresh był jednym z pierwszych ogarniętych mgłą... Jednak gdy inni krzyczeli w agonii, on przyjął swój los z uśmiechem.\nZrujnowanie uczyniło z niego okropnego upiora, który mógł teraz dręczyć innych bez strachu przed karą czy strażnikami moralności.\nPrzez następne tysiąclecia jego wygląd zmieniał się, odzwierciedlając okrutną naturę, drzemiącą w sercu Thresha jeszcze za życia. Ku rozbawieniu Thresha okazało się, że większość dusz uwięzionych przez Czarną Mgłę utrzymała jedynie część swojej tożsamości. Los dotknął nawet najsilniejszych z najeźdźców, takich jak Hecarim czy Ledros, podczas gdy Thresh tylko rósł w siłę.\nWiedziony pogardą dla tych, których uważał za słabsze dusze, lubował się w torturowaniu tych, którzy najbardziej się go obawiali. Nieważne, jak nieugięte i silne w wierze były jego ofiary, Thresh zawsze odbierał im nadzieję w powolny i okrutny sposób. Poznawał ich obawy i słabości i bawił się nimi aż do samego końca. Dopiero gdy ich życie wisiało na włosku, ukochane osoby zostały odebrane, a wszelka nadzieja porzucona, Thresh korzystał ze swych zakończonych hakami łańcuchów, aby przyciągnąć ofiary w swoje nieumarłe objęcia.\nNawet wtedy śmierć nie przynosiła ukojenia. Złoczyńca wyrywał duszę każdego, kogo sobie upatrzył, i zamykał ją w przeklętej latarni, z wnętrza której miała obserwować jego niecne występki aż po kres czasu.\nTylko jednej duszy udało się kiedykolwiek uciec.\nSenna, jedna ze znienawidzonych „strażniczek światła”, zginęła w starciu z Threshem w opuszczonej złowieszczej krypcie. Jej zrozpaczony mąż Lucian przez lata poszukiwał Thresha. Polowanie stało się jego obsesją, a rozpacz i żałoba całkowicie pochłonęły jego życie. Thresh nie mógł sobie wyobrazić nic przyjemniejszego.\nZanim jednak zdołał pochwycić duszę Luciana, rozpaczliwe trafienie rozbiło jego latarnię, uwalniając Sennę.\nZaintrygowany więzią łączącą śmiertelników potwór postanowił pozwolić im się nacieszyć tym nieznaczącym triumfem. Wiedział dobrze, że gra światła i cieni jeszcze się nie skończyła..."
    },
    "Tristana": {
        "name": "Tristana",
        "region": "Bandle city",
        "image_url": "https://cmsassets.rgpub.io/sanity/images/dsfx7636/universe/1c1cbd9b934a2c5ff23e5340ca774f62712d28f4-1215x717.jpg?accountingTag=LoL",
        "champ_url": "https://universe.leagueoflegends.com/pl_PL/champion/tristana/",
        "lore": "Tristanę, tak jak większość Yordlów, od zawsze fascynował świat poza Bandle City. Wybierała się w dalekie podróże, pełna ciekawości i entuzjazmu względem różnych miejsc, ludzi i stworzeń, które napotykała. Korzystając z ukrytych przejść znanych tylko Yordlom, zgłębiła wymiar materialny w całej jego okazałości — i przez większość czasu pozostawała niezauważona.\nByła świadkiem zapierających dech w piersiach widoków takich jak migracja lodowych trolli przez kry pod kalejdoskopowymi zorzami na dalekiej północy. Zachwycała się, gdy okręty wojenne salwami roznosiły wrogów podczas morskich bitew, które wzburzały morza. Podziwiała pochody wielkich armii, w których żołnierze maszerowali z precyzją i w harmonii — a to niesamowicie dziwne pojęcia dla Yordlów! — przez bezkresne piaski na południu.\nLecz beztroskie, nomadyczne podejście Tristany do życia zmieniło się w dniu, w którym ujrzała zniszczenie lasu Bandle. Takie lasy są zakorzenione w magii bram, wokół których rosną, i dają Yordlom bezpieczne schronienie przed światem. Drzemiąca w blasku słońca Tristana została nagle obudzona, gdy drzewa wokół niej zaczęły płonąć i przewracać się. Banda uzbrojonych najemników dewastowała puszczę za pomocą siekier i ognia, prowadzona przez czarodzieja spowitego mroczną energią.\nPrzerażona Tristana schowała się. Czarodziej skoncentrował swoją moc na portalu w sercu lasu Bandle i wypowiedział jedno, ostatnie słowo. Tristana, wciąż słysząc bolesne dzwonienie w uszach, patrzyła jak brama rozpada się i zamyka na zawsze. Echo tego zniszczenia dało się odczuć nawet w Bandle City, gdzie wzbudziło ogromną rozpacz wśród Yordlów.\nTristana nigdy wcześniej nie czuła czegokolwiek podobnego do bólu z powodu tej straty i poczucia winy za swoją bezczynność. Zdecydowała, że nigdy więcej nie dopuści do takich okropności. Właśnie wtedy całkowicie oddała się roli strażnika wszystkich lasów Bandle i swoich pobratymców, Yordlów.\nTristana często zachwycała się tym, jak śmiertelnicy chronili drogie im rzeczy. Choć nie potrafiła pojąć powodów, dla których mieliby strzec połyskliwych metali czy kamiennych murów, szanowała ich metody i postanowiła je naśladować. Inni Yordlowie z zainteresowaniem przyglądali się jej, gdy z poważną miną maszerowała wzdłuż granic Bandle City i wypatrywała niebezpieczeństw. Zaczęła nazywać swoje jedzenie „racjami” i wyznaczyła sobie rygorystyczne ramy czasowe na odpoczynek i relaks w ciągu dnia.\nAle czegoś brakowało. Podczas swoich podróży widziała wiele potężnych wynalazków, w tym czarnoprochowe armaty w Bilgewater. Zainspirowana nimi zebrała dostatecznie dużo dysków z cennych metali, żeby zlecić stworzenie broni odpowiedniej dla jej niewielkich rozmiarów.\nZ szelmowskim uśmiechem Tristana nazwała ją Boomerem.\nOd tamtej pory broniła lasów Bandle przed niezliczonymi zagrożeniami. W dżunglach na Wyspach Węży interweniowała podczas starcia między tamtejszym ludem Buhru a łowcami skarbów z Valoranu, które niebezpiecznie zbliżało się do ukrytego portalu. Wskoczyła w sam środek zamieszania i za pomocą ryczącego Boomera rozpędziła wszystkich na cztery wiatry. A na gorących pustyniach na skraju Shurimy zgładziła potwora z Pustki po tym, jak zaczął pożerać tajemną oazę w lesie Bandle. Posłała wybuchową bombę prosto do jego gardła.\nTristana stała się czymś w rodzaju legendy w Bandle City, a ostatnio garstka Yordlów zaczęła ją naśladować, próbując skopiować jej zdyscyplinowanie, choć w większości przypadków kończyło się to porażką. Niektórzy zamawiali nawet imitacje Boomera u złomowego wynalazcy Rumble’a, który cały czas chce zdobyć uznanie Tristany. Choć Tristana uważa to wszystko za dość żenujące, doszła do wniosku, że jeżeli trzeba chronić przejść do Bandle City, należy robić to porządnie. Dlatego zaczęła trenować tych nowych rekrutów i wspólnie przyjęli nowy pseudonim — Kanonierzy Bandle.\nNiemniej jednak Tristanę można często znaleźć w dzikich zastępach, gdzie sama patroluje teren, chroniąc lasy Bandle i jednocześnie uciekając od swoich nowych, dość irytujących rekrutów."
    },
    "Trundle": {
        "name": "Trundle",
        "region": "Freljord",
        "image_url": "https://cmsassets.rgpub.io/sanity/images/dsfx7636/universe/b4171832dc2ac886f2240e723ab9d07e5335f538-1215x717.jpg?accountingTag=LoL",
        "champ_url": "https://universe.leagueoflegends.com/pl_PL/champion/trundle/",
        "lore": "W większości przypadków trolle to ogromne, bestialskie stworzenia, zamieszkujące najmniej przyjazne środowiska w Runeterze. Choć nie są one zupełnie odporne na ból, obdarzono je niemałą tężyzną i zdolnością regeneracji szybszej niż regeneracja innych ras śmiertelników, w szczególności wątłych ludzi. Oznacza to, że potrafią wytrzymać w skrajnych klimatach i wyżyć na niewielkich zasobach, dzięki czemu przeżywają wszystkich swoich rywali — głównie dlatego niektóre z największych znanych plemion trolli wciąż nazywają góry Freljordu swoim domem.\nTrundle przyszedł na świat w obrzydliwej jaskini, w miocie z piętnastoma rodzeństwa. Czasy były wyjątkowo ciężkie, więc tylko siedmioro z nich wyrosło na wystarczająco silne, by dołączyć do wojennej bandy ich wodza… a po pierwszej zimie grabienia pozostała ich jedynie trójka.\nGdy wojenna banda ucztowała, wódz powiedział o swoim zamiarze zawrócenia i ponownego ograbienia tych samych terenów. Zasiałoby to strach w sercach wszystkich ich wrogów. A za każdym razem byłoby łatwiej grabić.\nTrundle zmarszczył czoło, wstał i stwierdził, że ten plan jest do niczego. Ludziom, których zdruzgotali, nie zostało nic, co plemię mogłoby im zabrać, zatem lepiej byłoby wrócić do nich przyszłą zimą, gdy znowu zapełnią spichlerze, a bydła będzie na tyle dużo, żeby wystarczyło go na więcej niż jeden duży kęs.\nWielu innym trollom ten pomysł wcale się nie spodobał. Zgrzytały zębami i waliły w skroń, próbując zrozumieć propozycję Trundle’a. Czy był tchórzem? Czy może zimno przeżarło mu mózg i zamieniło go w breję? Wódz pobił Trundle’a kamieniem i zrzucił go ze zbocza góry. W jego bandzie wojennej nie było miejsca dla głupców.\nTrundle zawędrował daleko, albowiem wiedział, że nigdzie w pobliżu nie jest mile widziany. Unikał innych trolli rozsianych po tundrze i z wielką ostrożnością trzymał się z dala od dzikich yeti, które szwędały się po wyżynach. Gdy zapadła noc, spojrzał w gwiazdy i przypomniał sobie wszystkie historie, jakie opowiadano mu za młodu — legendy o Pędraku Mądrym i innych pradawnych królach trolli, potomkach dawnych bogów, obdarzonych potężną bronią, która była symbolem ich prawa do władania światem.\nPewnego dnia Trundle dotarł do ogromnego pęknięcia w ziemi. Choć był rad, że wreszcie mógł skryć się przed wiatrem, szybko zgubił się w labiryncie poskręcanych, przepastnych kanionów, które zdawały się wić głębiej pod Freljordem niż góry wyrastały nad tą krainą.\nNa samym dnie otchłani Trundlle spotkał Wiedźmę Lodu.\nCzekała na niego na migoczącym, zamarzniętym jeziorze, otoczona małymi ludzkimi wojownikami, odzianymi w futra i metal. Trundle’a wcale to nie ruszyło, ale Wiedźma Lodu chciała wiedzieć, jak trafił do tego miejsca, w samo serce jej królestwa, i jakim cudem mógł kroczyć po jej jeziorze.\nTrundle spojrzał w dół. Lód pod jego nogami był ciemniejszy od nocnego nieba, będącego tak wysoko nad jego głową. Jego mózg aż chciał kotłować się w czaszce.\nWiedźma Lodu powiedziała Trundle’owi, że jest wyjątkowy, że jest jakimś „Zrodzonym z Lodu”, co oznaczało, iż powinien z nią zostać. Ale Trundle tego nie chciał i opowiedział jej o tym, jak został wygnany przez wodza, oraz że chciał odnaleźć wspaniałą broń i stać się królem trolli jak Pędrak i wielu innych. Ku jego zaskoczeniu Wiedźma Lodu nie protestowała i wręczyła mu potężną, lodową maczugę zwaną Zmrażaczem Kości. Dzięki niej mógł zostać królem wszystkich trolli i zawiązać wspaniały sojusz z ludzkim plemieniem Wiedźmy.\nTrundle chętnie się na to zgodził i wyruszył w daleką drogę do domu.\nGdy dotarł na miejsce, wódz zaśmiał mu się w twarz… aż Trundle przyłożył mu w głowę Zmrażaczem. W jednej chwili za sprawą lodowej magii stary troll przemienił się w bryłę lodu, a kolejny cios roztrzaskał jego ciało na maleńkie kawałki.\nReszta wojennej bandy, zdumiona nową siłą Trundle’a, wysłuchała jego opowieści o Wiedźmie Lodu i sojuszu, który obiecała. Trundle był mądry. Trundle był wybrańcem, obdarzonym wielką mocą. Trundle miał zostać ich królem.\nA z Trundle’em na czele, ich czas na pewno niedługo nadejdzie."
    },
    "Tryndamere": {
        "name": "Tryndamere",
        "region": "Freljord",
        "image_url": "https://cmsassets.rgpub.io/sanity/images/dsfx7636/universe/8970e87a25dae74a9f48448fe2fa984f20c49a46-1215x717.jpg?accountingTag=LoL",
        "champ_url": "https://universe.leagueoflegends.com/pl_PL/champion/tryndamere/",
        "lore": ""
    },
    "Twisted fate": {
        "name": "Twisted fate",
        "region": "Bilgewater",
        "image_url": "https://cmsassets.rgpub.io/sanity/images/dsfx7636/universe/ccfc7af0638ea63366f9ecb156b38919f0e1e515-1215x717.jpg?accountingTag=LoL",
        "champ_url": "https://universe.leagueoflegends.com/pl_PL/champion/twistedfate/",
        "lore": ""
    },
    "Twitch": {
        "name": "Twitch",
        "region": "Zaun",
        "image_url": "https://cmsassets.rgpub.io/sanity/images/dsfx7636/universe/643dd74ace9a448d80783d98d584e77ce2fa9625-1215x717.jpg?accountingTag=LoL",
        "champ_url": "https://universe.leagueoflegends.com/pl_PL/champion/twitch/",
        "lore": "Z urodzenia − gryzoń roznoszący zarazę, z zamiłowania − koneser brudu, Twitch to paranoiczny, zmutowany szczur, chodzący na dwóch łapach i przeszukujący odpadki Zaun w poszukiwaniu skarbów, które jedynie dla niego mają wartość. Uzbrojony w zasilaną chemikaliami kuszę, Twitch nie obawia się ubrudzić pazurów i zasiada na tronie ze śmieci w swoim królestwie, w nieskończoność knując plany upadku ludzkości."
    },
    "Udyr": {
        "name": "Udyr",
        "region": "Freljord",
        "image_url": "https://cmsassets.rgpub.io/sanity/images/dsfx7636/universe/b0994c859b52c86c12a5bb57a7b22e1c3b9b70c0-1974x1087.jpg?accountingTag=LoL",
        "champ_url": "https://universe.leagueoflegends.com/pl_PL/champion/udyr/",
        "lore": "Za każdym razem, gdy na niebie widać blask szkarłatnego niczym krew księżyca, duchowi wędrowcy Freljordu wiedzą, że na świat przyszedł kolejny z nich. Obeznany z dziczą, kroczący w towarzystwie ducha będącego odzwierciedleniem jego serca. Tej nocy, której narodził się Udyr, czerwony księżyc właśnie to zwiastował.\nNic nie sugerowało, że Udyr już wtedy był najsilniejszym duchowym wędrowcem, jaki kiedykolwiek stąpał po ziemi.\nWszystkie istoty mają ducha — ludzie, bestie rośliny czy zwierzęta. Mogą być żywe, martwe albo nieśmiertelne. Jednak tym, co odróżniało Udyra od jego pobratymców, był fakt, że jego więź duchowa nie ograniczała się do jednego rodzaju duszy — słyszał każdy z nich. Znał potrzeby wszystkiego, co go otaczało. Cały czas napływały do jego umysłu, przez co nie słyszał nic poza ich wołaniem.\nRodzice nie wiedzieli, jak mu pomóc. Ich wojmatka posłała po innych duchowych wędrowców, którzy mieli trenować chłopca, jednak każdy z nich stwierdził to samo: trening duchowego wędrowcy musi polegać na otwarciu swego wnętrza, a nie zamknięciu go.\nUdyr pierwszy raz wykorzystał swoje moce w konkretnym celu, gdy przyszła po niego Mroźna Straż. Przerażony ukrył się w lesie. Nie spodziewał się, że poczuje, jak życie uchodzi ze wszystkich mu bliskich. Całe jego plemię zostało wyrżnięte w jednej chwili. Przepełniony smutkiem i furią Udyr wykorzystał moc duchów lasu. Jednym cięciem pazurów i uderzeniem skrzydeł sprowadził górę na Mroźną Straż. Później latami wędrował po pustkowiach, przepełniony żalem i rozpaczą. Robił wszystko, by przetrwać.\nPewnego razu Udyr zabił dziki pazur, który nękał oddział myśliwych Zimowego Szponu. Od tamtej pamiętnej nocy był to pierwszy raz, gdy wszedł w interakcję z innymi ludźmi. Zrobił na nich wrażenie, więc zabrali go do swojego obozu. Wojmatka Hejian wysłała go na trening w sztuce wojny wraz ze swoją córką, Kalkią. Dziki chłopiec pokazał samotnej córce, jak żyć w dziczy, a ona nauczyła go ludzkich zwyczajów. Udyr zaczynał czuć się jak w domu.\nSielanka dobiegła jednak końca, gdy wataha wygłodniałych i schorowanych szronokłów podeszła blisko obozu. Ich pragnienia zawładnęły Udyrem, a ten, zagubiony niczym we mgle, zaatakował i niemal zabił dziecko. Dopiero Kalkia i Prawdziwy Lód jej matki go powstrzymały. Po zabiciu wilków Hejian wygnała Udyra z Zimowych Szponów.\nUdyr powrócił w góry, z dala od tych, których mógł zranić. Kalkia czasami go odwiedzała. W końcu zaczęła dowodzić swoim plemieniem. Cofnęła banicję Udyra, lecz on odmówił powrotu. Nadal nie kontrolował duchów, których potrzeby i zachcianki wyły w jego umyśle, ale poprzysiągł, że zawsze będzie chronić Kalkię i jej pobratymców. Wtedy widzieli się po raz ostatni.\nWszystko zmieniło się, gdy odnalazł go mnich z odległych krain. Twierdził, że przybył do wędrowców nauczyć się, jak ujarzmić ducha smoka wewnątrz siebie. Udyr odmówił, a mnich rzucił mu wyzwanie, którego stawką był trening z duchowym wędrowcą. Walczyli do granic swych możliwości, jednak żaden nie wygrał.\nMnich przedstawił się jako Lee Sin i przyznał, że walka tylko potwierdziła to, co było wiadome od samego początku: obaj muszą się jeszcze wiele nauczyć. Zaprosił Udyra do Ionii, gdzie mogliby trenować. Udyra nic już nie trzymało we Freljordzie, więc się zgodził.\nMężczyźni zżyli się ze sobą podczas wspólnej podróży. Każdego dnia sparingowali i rozmawiali o duchach. Po dotarciu do klasztoru w Hiranie okazało się, że został on oblężony przez noxiańskich najeźdźców. Udyr rzucił się w wir walki, przyzywając duchy Ionii.\nPo odniesionym zwycięstwie poprosili opata o wskazówki na temat kontrolowania duchów. Ten powiedział, że opanowanie siebie może przynieść różne skutki, ale zgodził się im pomóc.\nPierwszy raz w życiu Udyra jego umysł był na tyle wyciszony, że wędrowca mógł słyszeć własne myśli. Wraz z Lee Sinem trenowali, by do perfekcji opanować duchy własne oraz te, które za nimi podążały. Udyr wykorzystał nową wiedzę, pomagając Lee i jego smokowi odnaleźć wzajemną równowagę. Dzięki temu duchowy wędrowca zrozumiał, że harmonia i współzależność tworzą balans w Ionii — w przeciwieństwie do Freljordu, gdzie równowaga bazuje na poczuciu konfliktu i walki, a także rozwoju i zmianach; gdzie przetrwanie w groźnym otoczeniu jest głęboko zakorzenione w duszach wszystkich mieszkańców.\nPo kilku latach moce Udyra okrzepły. Mógł pozostać w Ionii i nadal trenować lub powrócić do swojej ojczyzny i się rozwijać. Wybór był dla niego oczywisty.\nLee podarował Udyrowi jedną ze swoich opasek na oczy — miała mu przypominać o swoim zobowiązaniu do opanowania siebie. Chciał również, by wędrowca obiecał mu, że jak już osiągnie swój cel we Freljordzie, to osobiście zwróci mu opaskę. Udyr zawiązał ją wokół swego nadgarstka i znów wyruszył w podróż przez świat, by podjąć obowiązki duchowego wędrowcy.\nNa miejscu Udyr zastał konflikt pomiędzy Avarosanami a wojmatką Zimowego Szponu. Ci pierwsi chcieli zjednoczyć ludzi Freljordu pod jedną banderą i zakończyć bitwy. Udyr zrozumiał, że skrzywdziłoby to ducha krainy, więc postanowił doradzić Zimowym Szponom. Przyjęła go nieustępliwa córka Kalkii — Sejuani. Czuł, że potrzebuje jego pomocy.\nMłoda kobieta zaakceptowała wsparcie Udyra, jednak trudno było wywalczyć jej zaufanie. Gdy dorastała, słyszała historie na temat duchowego wędrowcy i jego żądzy krwi. Udyr doceniał chęć do nauki i bystrość Sejuani, jednak obawiał się jej bezwzględności. Ona natomiast dostrzegała mądrość i wojownicze serce Udyra, lecz jego częsta nieobecność działała jej na nerwy. Mimo przeciwności stali się sobie bliscy jak rodzina, byli jak ojciec przysiężny i córka, choć nigdy nie przyznali tego otwarcie.\nJakiś czas później inni duchowi wędrowcy wezwali Udyra na południe. Przeznaczenie jednak spłatało figla, gdy spotkał dziwaczną, starszą kobietę odzianą w ogromny płaszcz. Poprosiła go o wykonanie kilku niemożliwych zadań, których Udyr się podjął, lecz bezskutecznie. Kobieta była zadowolona z jego prób, więc nagrodziła go chlebem tak słonym, że Udyr niemal się udławił, i wodą tak zimną, że jego żyły niemal zamarzły. Staruszkę ucieszył ten widok wędrowcy. Zrzuciła z siebie płaszcz, a jej duchowa magia uderzyła Udyra niczym lawina. Zemdlał, a gdy wróciły mu zmysły, był już sam. Czuł jedynie zmianę wewnątrz siebie — obudziła się w nim nowa moc. Nie zdawał sobie z tego sprawy, lecz to sama Focza Siostra w jednej ze swoich postaci poddała go próbom i pobłogosławiła.\nNadal jeszcze wytrącony z równowagi przez to spotkanie Udyr dołączył do swoich pobratymców na południu. Opowiedzieli mu oni o dziwnej duchowej zmianie, którą każdy z nich odczuwał z osobna. Obawiali się, że Freljord wymiera, a duchy krainy zaczynają się rozpadać. Udyr wierzył, że spowodowali to Avarosanie starający się o zjednoczenie Freljordu. Przekazał informacje innym duchowym wędrowcom i poprosił, by wspomogli Zimowy Szpon w walce przeciwko Avarosanom. Wielu z nich było sceptycznie nastawionych, jednak inni obawiali się, że Udyr ma rację, i zgodzili się pomóc.\nUdyr, dzierżąc nową, potężną moc duchową, udał się pospiesznie do Zimowych Szponów, by wyeliminować zagrożenie raz na zawsze."
    },
    "Urgot": {
        "name": "Urgot",
        "region": "Zaun",
        "image_url": "https://cmsassets.rgpub.io/sanity/images/dsfx7636/universe/a9154da6f79debea531974e95820661e3431ea80-1215x717.jpg?accountingTag=LoL",
        "champ_url": "https://universe.leagueoflegends.com/pl_PL/champion/urgot/",
        "lore": ""
    },
    "Varus": {
        "name": "Varus",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/c4f1197764d67a050281377f366587334f5fc61a-1920x1133.jpg?accountingTag=LoL",
        "champ_url": "https://universe.leagueoflegends.com/pl_PL/champion/varus/",
        "lore": "Varus, niezależnie od tego, czym stał się później, był kiedyś przykładem lojalności i honoru. Jako wybitny łucznik w służbie imperium Shurimy został mianowany strażnikiem świątyni na wschodnich terenach i traktował ten przydział jak rzecz najświętszą.\nNa początku wojny z Icathią ojczyzna Varusa została zaatakowana, mimo że leżała daleko od tego przeklętego miejsca. Choć inni strażnicy porzucili swoje warty, by pomóc bronić wiosek na prowincji, on sam jeden pozostał na straży i krzyczał w boleściach przy każdej wypuszczonej strzale, albowiem przedłożył wierność przysięgom nad powrót do domu i ochronę własnej rodziny.\nWysłannicy z Armii Wyniesionych zastali go klęczącego i pogrążonego w medytacji pośród zwłok wrogów. Mówi się, że jego chłodny wzrok zaniepokoił nawet samych boskich wojowników, lecz mimo to zaproponowali mu miejsce w swoich szeregach w uznaniu dla jego szlachetnego poświęcenia.\nBędąc jednym z Wyniesionych, został całkowicie pochłonięty pogonią za zemstą na Icathianach i potwornościach z Pustki, które wyzwolili. Varus najprawdopodobniej nie do końca pojął ostateczne zwycięstwo Shurimy w tej wojnie ani upadek imperium wieki później, albowiem jego umysł stał się nieopisanie spaczony. Potworność za potwornością zmywały się ze sobą i sprawiły, że został wycofanym zabójcą bez skrupułów, a jego zdegenerowani pobratymcy kształtowali go na nowo i wysyłali do walki niezliczone razy.\nWszyscy na całym świecie obawiali się ich imienia.\nDarkini.\nWojując między sobą, zniszczyli wszystkich innych, którzy się im sprzeciwiali. Varus, dzierżąc kryształowy łuk, mordował wrogich dowódców i bohaterów, dzięki czemu Darkini pokonywali całe armie śmiertelników z jeszcze większą łatwością.\nOstatecznie Varus został zapędzony w kozi róg przez vastajańskich księżycowych łowców i ludzkich magów służących wojowniczej królowej Valoranu w złotej zbroi. Uwięzili go w jego łuku, wyjącego gniewnie i bezsilnego. Wiedziano już wtedy o brutalnym, spaczającym wpływie Darkinów, lecz mimo to wojownicza królowa zdecydowała, że będzie walczyła tą zabójczą bronią w ostatnich dniach wojny, chętnie poświęcając się dla większego dobra — dla zwycięstwa.\nPo wojnie królowa zawiozła łuk do Pierwotnej Krainy, która w przyszłości została nazwana Ionią. Moc łuku zamieniła ją w potwora. Jako swój ostatni czyn kazała swoim wyznawcom pochować się żywcem w bezświetlnej studni położonej głęboko pod górską świątynią górującą nad wioską Pallas.\nCo ciekawe, w żadnym klasztorze w Ionii nie ma żadnych śladów po tych wydarzeniach. A jednak to właśnie tam Varus został uwięziony. Świątynne panny opiekowały się nim i przeprowadzały rytuały.\nŁuk przeleżał ukryty pod ziemią całe wieki, nieznany, nietknięty i całkowicie zapomniany, do czasu noxiańskiej inwazji na Ionię. Dwóch łowców bestii — Valmar i światło jego serca, Kai — walczyło z pierwszą falą najeźdźców w świątyni Pallas. Mimo że ich odwaga była wielka i udało im się odeprzeć napastników, Kai został śmiertelnie ranny. Przepełniony smutkiem Val zaniósł go do wnętrza, wierząc, że zakazana magia studni może go uzdrowić.\nJednakże w świątyni czekało tylko potępienie i obaj łowcy zostali pochłonięci przez uwolnioną moc Darkina znajdującego się w środku. Ich ciała zostały zniszczone i złączone, tworząc nowe ciało, świetnie nadające się do wydostania Varusa z uwięzi. Ze świątyni wynurzyło się niezwykłe stworzenie, blade i nadludzko piękne — po części człowiek, a po części Darkin. Po więcej niż tysiącu lat Varus się odrodził.\nPomimo tego ludzka i darkińska część tej nieidealnej powłoki stale walczą ze sobą, a każdej z nich co jakiś czas udaje się na krótko przejąć kontrolę, zanim zostanie poskromiona przez drugą. Varus pragnie uciszyć dwie dusze śmiertelników raz na zawsze i zemścić się za zniszczenie jego rasy. Jednak Kai i Val walczą z jego złowieszczym wpływem, mając nadzieję, że ich miłość może pokonać nienawiść Darkina.\nNikt nie wie, jak długo mogą powstrzymywać Varusa, ale jeśli ten sadystyczny i egoistyczny zabójca przejmie kontrolę nad swoim nowym żywicielem, z pewnością zapragnie zjednoczyć się z innymi mu podobnymi i zamienić Runeterrę w wymarłe pustkowie."
    },
    "Vayne": {
        "name": "Vayne",
        "region": "Demacia",
        "image_url": "https://cmsassets.rgpub.io/sanity/images/dsfx7636/universe/beb13350daed0456c1f0feb6b0e8175c23443ebe-1215x717.jpg?accountingTag=LoL",
        "champ_url": "https://universe.leagueoflegends.com/pl_PL/champion/vayne/",
        "lore": "Shauna Vayne to bezlitosna łowczyni potworów, która poprzysięgła, że zabije demona, który wymordował jej rodzinę. Uzbrojona w przymocowane do nadgarstków kusze, z sercem wypełnionym żądzą zemsty, Vayne odnajduje szczęście jedynie w zabijaniu sług i stworów ciemności.\n\nJako jedyne dziecko pary zamożnych Demacian, Vayne przywykła do bycia traktowaną ze specjalnymi względami. Większość dzieciństwa spędziła samotnie, czytając książki, ucząc się muzyki i z pasją oddając się powiększaniu swojej kolekcji owadów, znalezionych na terenie posiadłości. W młodości jej rodzice podróżowali wzdłuż i wszerz Runeterry, ale po narodzinach Shauny osiedlili się w Demacii, gdyż jej mieszkańcy jak nikt inny opiekują się sobą nawzajem.\nKrótko po swoich szesnastych urodzinach Shauna wróciła do domu z bankietu i ujrzała coś, czego miała nie zapomnieć do końca życia.\nNiezwykle piękna kobieca postać z rogami na głowie stała nad zakrwawionymi zwłokami jej rodziców.\nVayne wydała z siebie pełen bólu i przerażenia krzyk. Zanim zniknął, demon spojrzał na młodą dziewczynę, posyłając jej pełen żądzy uśmiech.\nGdy dziewczyna próbowała odgarnąć zakrwawione włosy z twarzy matki, uśmiech ten stał jej przed oczami, pożerając jej umysł. Nawet gdy próbowała zamknąć powieki ojca, którego oczy zastygły w wyrazie pełnego trwogi osłupienia, demoniczny uśmiech nie mógł wyjść z jej głowy.\nPrzez następne dni uśmiech ów podsycał narastającą w sercu Shauny nienawiść.\nVayne próbowała wyjaśnić, co się stało, ale nikt jej nie wierzył. Myśl o szalejącym na wolności demonie w dobrze chronionej, odpornej na magię Demacii była zbyt abstrakcyjna, aby ją rozważać na poważnie.\nVayne wiedziała jednak swoje. Z uśmiechu demona wyczytała, że ma on zamiar uderzyć ponownie. Nawet wysokie mury Demacii nie mogły ustrzec jej mieszkańców przed mroczną magią. Wkradała się niepostrzeżenie i trzymała w cieniu, ale Shauna wiedziała, że tam jest.\nI przestała się bać.\nNienawiść wypełniająca serce dziewczyny starczyłaby do obdzielenia całej armii, ale tam, gdzie ona się zapuszczała, żadna armia nie ośmieliła się nigdy pójść. Pragnęła dowiedzieć się wszystkiego o czarnej magii. Jak ją namierzyć. Jak ją powstrzymać. Jak zabić tych, którzy ją praktykują.\nPotrzebowała nauczyciela.\nJej rodzice opowiadali jej historie o Zrodzonych z Lodu wojownikach, którzy toczyli niegdyś walki z Wiedźmą Lodu na północy. Od pokoleń stawiali czoła zastępom jej mrocznych sług. To właśnie wśród nich Vayne miała zamiar znaleźć swojego nauczyciela. Wymknęła się przydzielonej opiekunce i dostała się na pierwszy statek odpływający ku Freljordowi.\nKrótko po przybyciu na miejsce, Vayne ruszyła na poszukiwanie łowcy potworów. W końcu jednego znalazła, ale nie w sposób, w jaki się spodziewała. Przemierzając mroźną dolinę, niespodziewanie wpadła w sprytnie zastawioną pułapkę. Sturlawszy się na dno postrzępionej, krystalicznej otchłani, Vayne zerknęła w górę i ujrzała wygłodniałego, lodowego trolla, oblizującego się ze smakiem na widok swojej ofiary.\nJego gigantyczny, niebieski język nagle jednak zwiotczał, gdy znikąd nadleciała włócznia i, przeciąwszy powietrze, zagłębiła się w czaszce trolla. Gigantyczny stwór sturlał się do jamy, a Vayne musiała odskoczyć, aby uniknąć zmiażdżenia. Śmierdząca, obśliniona i zakrwawiona bestia wylądowała u jej stóp.\nOsobą, która ocaliła Vayne, była siwowłosa kobieta w średnim wieku o imieniu Frey. Zaprowadziła Vayne do rozpalonego niedaleko ogniska, rozświetlającego mroźny kanion i opatrzyła jej rany. Frey opowiedziała Vayne, że spędziła całe życie walcząc ze sługami Wiedźmy Lodu, która wymordowała jej dzieci. Vayne próbowała namówić kobietę, aby przyjęła ją na swoją uczennicę i nauczyła walczyć z mrocznymi istotami tego świata, ale Freljordczanka odmówiła. Wyczuwała w Vayne arystokratyczne pochodzenie i pieniądze, a żadna z tych rzeczy nie była pomocna w walce.\nVayne nie przyjęła odpowiedzi Frey do wiadomości i wyzwała ją na pojedynek: w przypadku jej zwycięstwa, Frey miała ją wyszkolić. W przeciwnym razie miała stać się przynętą w pułapce na sługi Wiedźmy Lodu, tak aby Frey mogła się ich pozbyć. Vayne wiedziała, że nie może wygrać — jej dotychczasowe wyszkolenie polegało na popołudniowych lekcjach szermierki, ale czuła się niezwykle zdeterminowana. Aby nagrodzić jej upór, Frey rzuciła w jej twarz śniegiem, ucząc w ten sposób pierwszej reguły polowania na potwory: nigdy nie graj fair.\nDeterminacja Vayne zaimponowała Frey. Dziewczyna miała przed sobą długą drogę do stania się wojownikiem, ale za każdym razem, gdy Frey podnosiła z ziemi jej ciało pokryte siniakami, coraz bardziej zdawała sobie sprawę, jak bezlitosną łowczynią mogłaby się stać Vayne. Pobita, ale silna duchem Vayne ostatni raz poprosiła Frey o pomoc, mówiąc, że jej rodzice nie żyją. Frey zdała sobie sprawę, że może przez resztę życia tropić lodowe trolle, dopóki jeden z nich nie urwie jej głowy, albo może wytrenować Vayne. Wspólnie mogłyby przecież zabić dwa razy więcej potworów. Ocalić dwa razy więcej rodzin od bólu, który obie przeżyły. Frey ujrzała w oczach Vayne tę samą nienawiść i poczucie straty, jakie przez lata płonęły w jej sercu.\nZgodziła się towarzyszyć Vayne w drodze do Demacii.\nRazem odbyły podróż na południe, a przebranie Frey zwiodło demaciańskich strażników granicznych. W posiadłości Vayne spędziły dwa lata na treningu. Pomimo grona zalotników, zabiegających o towarzystwo Vayne, Shauna nie była zainteresowania niczym, poza kontynuowaniem treningu z Frey. W rezultacie niezwykle się do siebie zbliżyły.\nFrey nauczyła Vayne podstaw mrocznej magii, zaklinania bestii i rzucania zaklęć. Vayne wzięła do serca każde słowo z nauk Frey, niepokoiło ją jednak, że nauczycielka nigdy nie wyjaśniła, w jaki sposób poznała szczegóły tych zakazanych praktyk.\nDzięki uważnej straży i antymagicznym drzewom, stwory mroku rzadko były widywane w obrębie murów Demacii, a zatem Frey i Vayne wybierały się po zmroku na polowania do leżącego za granicami lasu. W wieku osiemnastu lat dziewczyna zabiła po raz pierwszy — jej ofiarą została krwiożercza bestia polująca na podróżujących kupców.\nW chwili, gdy rozrywała trzewia potwora, dziewczyna poczuła coś nieoczekiwanego: przyjemność. Zalał ją gorący strumień żądzy zemsty oraz przemocy, a ona poddała się temu doświadczeniu.\nVayne i Frey spędziły kolejne lata, polując na mroczne istoty, a z każdym zabójstwem wzrastał ich wzajemny szacunek. Vayne w końcu się zorientowała, że kocha Frey jak matkę, ale jej uczucia powiązane były z bólem i traumą, walczyła więc z nimi, jak z kolejną bestią, która pragnęła ją skrzywdzić.\nVayne i Frey przemierzały Valoran, dopóki nie doszły ich słuchy o demonicznej, rogatej istocie o niepospolitej urodzie. Według historii demon zorganizował kult wyznawców posłusznie wykonujących jego rozkazy. Ludzie, którzy zapuszczali się na wzgórza, nigdy stamtąd nie wracali. Kapłani kultu posiadali tam święte ziemie, gdzie przygotowywali ceremonie ofiarne dla demona. Vayne i Frey natychmiast tam ruszyły.\nGdy pod osłoną nocy podróżowały w stronę wzgórz, Vayne poczuła niepokój. Po raz pierwszy od początku ich współpracy bała się o Frey, nie chciała po raz drugi stracić matki. Zanim jednak wyraziła swoje obawy, jeden z kapłanów demona wypadł z krzaków z buzdyganem i uderzył nim Vayne w ramię.\nVayne upadła, poważnie ranna. Frey wahała się przez moment, ale po chwili w jej oczach pojawiła się pewność, przeprosiła swoją przyjaciółkę i zmieniła się w ogromnego freljordzkiego wilka. Vayne patrzyła zszokowana, jak Frey w wilczej skórze rozrywa ciało kapłana jednym kłapnięciem potężnych szczęk.\nGdy jego ciało osunęło się na ziemię, Frey wróciła do ludzkiej postaci, jednak jej oczy wciąż zdradzały tkwiącego w środku przerażonego zwierzaka. Wyjaśniła, że po śmierci swojej rodziny została szamanką, ściągając na siebie klątwę, aby zyskać zdolność zmieniania kształtu, co miało pomóc jej w walce z Wiedźmą Lodu. Rytuał, który dał jej tę moc, miał związek z czarną magią, ale postanowiła się poświęcić, aby chronić...\nBełt Vayne przerwał wyjaśnienia Frey w pół słowa, przeszywając jej serce. Wszelkie ciepłe uczucia, jakimi dziewczyna darzyła Frey, momentalnie zniknęły, gdy ujrzała jej prawdziwą naturę. Padając na ziemię, Frey uroniła łzę, ale Vayne tego nie spostrzegła — wraz z Frey umarła więź, jaką niegdyś dzieliły.\nDo świtu pozostało wiele godzin, Vayne postanowiła więc wznowić polowanie. Myślała teraz tylko o demonie. O zabójstwie, które przyniesie jej ogromną przyjemność. I o wszystkich zabójstwach, które po nim nadejdą. Cały mroczny świat Runeterry zadrży przed nią, tak jak ona niegdyś drżała przed nim.\nPo raz pierwszy od czasu śmierci jej rodziców, na twarzy Vayne zagościł uśmiech."
    },
    "Veigar": {
        "name": "Veigar",
        "region": "Bandle city",
        "image_url": "https://cmsassets.rgpub.io/sanity/images/dsfx7636/universe/34b61751da58c5ccdb657faf8b606007070c41b0-1215x717.jpg?accountingTag=LoL",
        "champ_url": "https://universe.leagueoflegends.com/pl_PL/champion/veigar/",
        "lore": "Dla większości mieszkańców Runeterry Yordlowie na ogół nie są stworzeniami, których należy się obawiać. Ich domem jest Bandle City, o którym powiada się, że jest tajemniczym, duchowym miejscem wypełnionym błyskotkami i drobiazgami zebranymi z rzeczywistego świata. Mimo że te ciekawskie stworzenia często opuszczają miasto, by żyć pośród śmiertelników, na ogół powracają do domu, by podzielić się opowieściami i doświadczeniami.\nNiestety zdarzają się Yordlowie, które schodzą na złą drogę. Jednym z nich jest czarodziej Veigar.\nPo tym, jak Wielka Wojna Darkinów obróciła świat w ruinę wiele wieków temu, jedyny promień nadziei dla Valoranu pochodził z niebios. Rozproszeni ocalali spoglądali ku gwiazdom, a ich odnowione zainteresowanie starożytną magią gwiazd zaintrygowało Veigara. Wyobrażając sobie siebie jako mistrza tych sztuk magicznych, dołączył do zakonu magów z Noxusu, pragnąc poznać ich sekrety. Nie zadawali pytań pełnemu chęci nowicjuszowi, a on nauczył ich, w jaki sposób odczytywać wzory tworzone przez ruchy gwiazd.\nJednakże gdy wielu pracowało ciężko, by odbudować świat, inni pragnęli go zniewolić. Okrutny watażka znany jako Mordekaiser wędrował po krainach wraz ze swoją armią, mordując i niewoląc każdego, kto sprzeciwiał się jego rządom, a magowie zakonu — niepotrafiący wojować — byli dla niego bezużyteczni. Gdy przyglądał się im, jego wzrok padł na Veigara. Mordekaiser dojrzał prawdziwą naturę Yordla. Pochwycił go dłonią w żelaznej rękawicy, a resztę magów kazał zgładzić.\nUwięziony w sercu straszliwej fortecy, Veigar został zmuszony do używania swojej magii w mroczniejszych celach. Wiedząc, że Yordlowie są sprytniejsze od innych ras, Mordekaiser uwięził Veigara w fizycznym świecie, uniemożliwiając mu ucieczkę do Bandle City. Nie dość, że Veigar był więźniem w tym piekielnym miejscu, to taka forma izolacji jest najokrutniejszą i najstraszliwszą torturą dla Yordla. Veigar był zmuszany do rzucania makabrycznych zaklęć — niektóre z nich wzmacniały potęgę jego pana, a inne siały grozę dla samego siania grozy.\nGroza zdawała się być olejem napędowym tego straszliwego imperium. Nieszczęśliwy ponad wszelkie wyobrażenie, Veigar stał się bezwolnym świadkiem tego, jak nikczemne działania Mordekaisera uczyniły go praktycznie nieśmiertelnym. Mijały dekady i wieki, a Veigar nie wiedział, że jego własna magia oraz wygląd zaczęły się wypaczać…\nWspomnienia zanikły. Po co przybył do Valoranu? Skąd pochodził? Czy przedtem prowadził jakieś inne życie? Takie pytania ciążyły na jego delikatnym umyśle niczym ostatnie przebłyski światła tuż przed zmrokiem.\nGdy poplecznicy upiornego władcy zwrócili się przeciw niemu, jego koszmarne rządy dobiegły końca, ale Veigar zupełnie nie przypominał już wtedy dawnego siebie. Jego oczy płonęły. Nawet jego głos stał się złowieszczy. Stworzenie, które uciekło z klatki, nie było zainteresowane walkami o sukcesję, które nastąpiły. Gdzieś w głębi chciał odzyskać poczucie bezpieczeństwa i wolności, którego pragną wszystkie żywe istoty.\nJednakże postanowił nie uwalniać się od zła, a wręcz przyjąć je. Odziany w strój pasujący do złowieszczego czarnoksiężnika, zapragnął zdobyć szacunek w jedyny sposób, jaki znał — przez bezwzględne okrucieństwo, napełniając strachem wszystkich, którzy stanęliby mu na drodze. Na swych wrogów ściągał gniew gwiazd i unieruchamiał ich w nieskończoności między jednym momentem i drugim.\nJednakże… Veigar nie odnosił takich samych sukcesów jak jego dawny porywacz.\nOczywiście dobrzy mieszkańcy Valoranu nauczyli się bać się go do pewnego stopnia. Najczęściej napotykali spalone pastwiska albo zrujnowaną posiadłość lokalnego barona. Jednakże czasami, w sposób niewytłumaczalny, grupy bandytów uciekały ze swych leśnych kryjówek albo szczątki dzikich mrocznych wilków były rozrzucane po miejskim rynku, i ciężko było stwierdzić, czy były to działania wynikające ze złych intencji, czy jednak w miarę pomocne. Mimo olbrzymich aspiracji co do czynienia zła, Veigarowi zawsze czegoś brakowało.\nAle złowieszczy Yordle nie porzucił swojego pragnienia stania się najbardziej nikczemnym złoczyńcą na świecie. Dzierżąc swój diaboliczny kostur w dłoni, pragnie zmusić wszystkich do padnięcia przed nim na kolana i rozkoszuje się myślą o śmierci wszystkich tych, którzy go nie doceniają."
    },
    "Vel’koz": {
        "name": "Vel’koz",
        "region": "Pustka",
        "image_url": "https://cmsassets.rgpub.io/sanity/images/dsfx7636/universe/bd055ac14b71d4bb5f3b083183b995d8d2dca9ad-1215x717.jpg?accountingTag=LoL",
        "champ_url": "https://universe.leagueoflegends.com/pl_PL/champion/velkoz/",
        "lore": "Aby w pełni zrozumieć grozę, jaką jest Vel’Koz, trzeba najpierw poznać historię Obserwatorów i ich ślepoty na świat śmiertelników.\nZa wymiarem materialnym, a raczej pod nim, znajduje się ziejąca otchłań. Jest to kraina Pustki, w której nie ma miejsca dla istot śmiertelnych ani nieśmiertelnych. Nie ma sensu pytać, w jaki sposób czy dlaczego powstała — liczy się tylko to, że istnieje. Pustka jest wieczna. Pustka pożera wszystko.\nW lodowatej, bezkresnej ciemności rządy sprawuje nieprzenikniona nicość. Przez wiele eonów była na swój sposób czysta. Panował pokój, o ile takie słowo może mieć tam jakiekolwiek znaczenie.\nNagle coś się zmieniło. Nie w świecie Pustki, lecz gdzieś indziej. To było życie, to było… coś, co pojawiło się znikąd, ocierając się o olbrzymie, zimne, bezkształtne byty dryfujące pośród kompletnej ciemności. Przed tym wydarzeniem nie były one nawet w pełni świadome swojej zdolności odczuwania zmysłami, a teraz nie mogły już ani chwili dłużej znieść obecności tego czegoś — innego świata pełnego obezwładniającej siły tworzenia.\nByty przyglądały się uważnie. Analizowały.\nA wkrótce Obserwatorzy sami zaczęli być obserwowani. Malutkie umysły śmiertelników, które próbowały ich dosięgnąć, nie zasługiwały na uwagę. Były jak przebłyski światła na najdalszym skraju otchłani. A jednak Obserwatorzy dostrzegli w nich szansę na wdarcie się do świata materii, zniszczenie go i uciszenie nieznośnego pulsowania rzeczywistości poza obrębem Pustki.\nNajśmielsi z nich rozerwali zasłonę i pomknęli w górę, lecz pogubili się w nieznanej dotąd liniowej, materialnej naturze rzeczywistości. Na chwilę pojawiły się czas, ciepło i ból…\nA później wszystko ogarnął chłód. Przejście zostało zamknięte, a dziesiątki Obserwatorów utknęło bez ruchu w przestrzeni pomiędzy dwoma światami.\nCi, którzy pozostali w Pustce, musieli się cofnąć. Nie mieli pojęcia, co się wydarzyło, ale wiedzieli, że zostali zdradzeni.\nPostanowili przystosować się do sytuacji.\nSięgając do obcego świata, Obserwatorzy zaczerpnęli z prymitywnej materii, z którego się składał. Nadali jej kształt, wypaczyli ją i obdarzyli świadomością. Twory te były pierwszymi z Dzieci Pustki, które stały się jej oczami i uszami, wysłane do krainy koszmarów, by obserwować, słuchać i zdobywać informacje.\nJeden z nich zdecydowanie się wyróżniał. Był prawdopodobnie najstarszym z pomiotów, a na pewno istniał najdłużej poza granicami otchłani. Nieszczęśnicy, którzy mieli okazję go spotkać, nadawali mu wiele imion. Tysiące lat przed tym, jak Icathia poznała moc Pustki w bitwie, prymitywne ludy Shurimy lękały się diabła zwanego Vel’Kozem, który wypełzał z podziemi, by wykradać sny mędrców. Choć jego miano nie ma dosłownego tłumaczenia we współczesnej mowie, oznacza mniej więcej „pojmować przez zagładę”.\nNienasycony głód wiedzy doprowadził Vel’Koza w najdalsze zakątki świata — na najwyższe szczyty i do najmroczniejszych głębin. Ten sprytny i metodyczny stwór w milczeniu obserwował, jak rodzą się i upadają cywilizacje, poświęcił wiele stuleci na przeczesywanie dna oceanu, by odkryć jego tajemnice, a nawet śledził ruchy gwiazd na nieboskłonie.\nCałą zdobytą wiedzę zanosi z powrotem do wyłomów w materii Runeterry — żeby podzielić się nią z Obserwatorami — i bez wahania zabija każdego śmiertelnika, który stanie mu na drodze.\nBowiem Pustka jest wieczna i pożre nas wszystkich."
    },
    "Vex": {
        "name": "Vex",
        "region": "Wyspy cienia",
        "image_url": "https://cmsassets.rgpub.io/sanity/images/dsfx7636/universe/5bbb4cc7211394f0f8d93e65f6919710894315b7-1920x1064.jpg?accountingTag=LoL",
        "champ_url": "https://universe.leagueoflegends.com/pl_PL/champion/vex/",
        "lore": "W czarnym sercu Wysp Cienia samotna Yordlka brnie przez widmową mgłę, zadowolona ze swojej mrocznej niedoli. Z pomocą bezbrzeżnego marazmu i potężnego cienia Vex chroni się przed radością i entuzjazmem świata zewnętrznego oraz irytujących „normików”, którzy go zamieszkują.\nVex dorastała w Bandle City i nigdy nie mogła znaleźć sobie miejsca. Fantazyjna i barwna kraina Yordlów wywoływała w niej mdłości. Pomimo usilnych starań rodziców nigdy nie zdołała odnaleźć swojego „yordlowego ducha” ani podobnych sobie znajomych i większość czasu spędzała naburmuszona w swoim pokoju.\nTam też znalazła niespodziewanego kompana w postaci własnego cienia. Był czarny (a to jej ulubiony kolor) i nic nie mówił — idealny towarzysz dla przybitej dziewczyny. Nauczyła się bawić z cieniem i odgrywać ponure pantomimy dla własnej rozrywki.\nJednak cień nie miał żadnych szczególnych właściwości i nie potrafił osłonić Vex przed wszechobecną, obrzydliwą wesołością. Los na pewno szykował dla niej coś więcej. Coś mrocznego. Coś smutnego. Coś zupełnie jak ona.\nTo coś przybyło w formie Harrowing, gęstych chmur Czarnej Mgły, która brnęła przez Bandle City i wzbudzała wśród jego mieszkańców popłoch. Gdy większość Yordlów dzielnie walczyła, by odeprzeć napór Mgły, Vex zainteresował złowieszczy miazmat i zaczęła szukać jego źródła.\nGdy przybyła na Wyspy Cienia, nie mogła uwierzyć własnym oczom. Ujrzała olbrzymie połacie lądu i morza, a wszystko pozbawione było życia i barw. Tutaj wreszcie mogła się dąsać i nie przeszkadzały jej śmiech ani radość innych.\nKolejne dni mijały, a Vex zdała sobie sprawę, że Czarna Mgła wpływała na nią w dziwny sposób. Jej cień nabrał nowej, widmowej osobowości — znacznie żywszej i bardziej ekspresyjnej niż jego właścicielka — a łagodna, yordlowa magia przeistoczyła się w coś znacznie bardziej nikczemnego. Vex w końcu mogła swobodnie szerzyć swoją niedolę.\n„Kto stworzył to cudownie okropne miejsce?” — zastanawiała się.\nWkrótce otrzymała odpowiedź na swoje pytanie, gdy Zniszczony Król Viego przybył na Wyspy, by rozprzestrzenić Mgłę do wszystkich zakątków Runeterry. Kiedy Viego spotkał Vex, zdał sobie sprawę, że Yordlka dysponuje rzadką umiejętnością rozsiewania rozpaczy, która sprawiała, że ludzie stawali się bardziej podatni na jego Harrowing. Z kolei Vex znajdowała inspirację w jego wizji świata opanowanego przez Czarną Mgłę. Zostali bliskimi sojusznikami i zaczęli zmieniać świat w zrujnowane pustkowie.\nZanim wizja Viego zdążyła się urzeczywistnić, Vex odkryła jego prawdziwy cel: odzyskanie duszy swojej martwej królowej Isolde i sielankowe życie u boku żony. Wzdrygnęła się z obrzydzenia i poczuła się zdradzona przez człowieka, który zamiast pozbawić świat wszelkiego szczęścia, sam go szukał. Vex zostawiła Viego na pastwę Strażników Światła, a jego marzenia o powrocie małżonki legły w gruzach Camavoru. Znów była samotna i z rozczarowaniem obserwowała, jak świat odzyskuje radość i barwy, których tak nie znosiła. Odszukanie długotrwałej melancholii okazało się trudniejsze, niż jej się wydawało.\nWiedziała, że istnieje jedno miejsce, do którego mogła się udać. Tam na pewno znalazłaby upragnioną rozpacz. Złożyła wizytę swoim rodzicom w Bandle City, by pokazać im, kim się stała, i rozkoszować się ich dezaprobatą.\nMłoda Yordlka obserwowała oniemiałych i oszołomionych rodziców. Ich twarze, najpierw pełne szoku i niedowierzania, w końcu zaczęły wyrażać ostrożną akceptację.\n— Kochanie. Nie rozumiemy… tego — rzekła matka, wskazując ruchem palca na całą sylwetkę Vex.\n— Ale kochamy cię bezwarunkowo — dokończył ojciec. — Jeśli jesteś szczęśliwa, to my cieszymy się twoim szczęściem.\nVex przewróciła oczami i głośno westchnęła w irytacji.\n— Jesteście najgorsi — jęknęła.\nWyczłapała z salonu rodziców, by czym prędzej wrócić na Wyspy Cienia, gdzie mogła w spokoju się dąsać."
    },
    "Vi": {
        "name": "Vi",
        "region": "Piltover",
        "image_url": "https://cmsassets.rgpub.io/sanity/images/dsfx7636/universe/4134b6611e0aab2e9d647d67c8cc75a4639cbda9-1215x717.jpg?accountingTag=LoL",
        "champ_url": "https://universe.leagueoflegends.com/pl_PL/champion/vi/",
        "lore": "Vi nie pamięta zbyt wiele ze swojego dzieciństwa w Zaun, a ewentualne przebłyski woli zdusić w zarodku. Zadając się z bandami złodziejaszków, szybko nauczyła się korzystać ze sprytu i z pięści, aby przeżyć. Każdy, kto się z nią zetknął, wiedział, że z łatwością radzi sobie z problemami — czy to za pomocą gładkiej gadki, czy kułaka. I znacznie częściej wybierała to drugie rozwiązanie.\nNikt ze znajomych Vi z czasów młodości nie potrafił powiedzieć nic o jej rodzicach. Większość z nich zakładała, że zginęli w jednym z wypadków, które niestety często nawiedzały miasto pod miastem. Choć ostatecznie trafiła do rozsypującego się sierocińca zwanego Domem Nadziei, jeden z szalonych złodziejaszków twierdził, że znalazł Vi w podwójnej kołysce w ruinach zniszczonego laboratorium chemtechowego. Koniec końców Vi doszła do wniosku, że o pewnych rzeczach lepiej jest nie wiedzieć.\nRozwichrzone, różowe włosy były jej znakiem rozpoznawczym na ulicach Zaun, gdy umykała rozzłoszczonym sklepikarzom, pędziła między mieniącymi się różnobarwnie straganami w Czarnych Alejach lub podróżowała do Piltover na pokładach hexdraulicznych maszyn transportowych. Tam, gdzie pojawiała się okazja zarobku lub możliwość przeprowadzenia zyskownego przekrętu, była Vi, choć nigdy nie okradała tych, którzy nie mogli sobie pozwolić na straty... nigdy też nie krzywdziła tych, którzy na to nie zasługiwali.\nW miarę upływu czasu jej czyny stawały się coraz śmielsze i zuchwalsze, aż w końcu założyła własny gang. Łatwo wpadała w gniew, za bardzo polegała na swoich pięściach i rzadko kiedy nie miała podbitego oka czy rozciętej wargi.\nNa skraju Alej Vi odnalazła mentora, który utrzymywał w ryzach jej autodestrukcyjne tendencje. Próbował wzmocnić jej kodeks moralny, a także nauczył ją walczyć z większą dyscypliną i skuteczniej kontrolować gniew.\nZ czasem Vi zyskała reputację osoby, która wykonuje robotę bez zadawania pytań.\nPodsłuchując rozmowy zauńskich górników, stałych klientów baru, dowiedziała się o planowanym dobiciu dużego targu oraz o tym, w jaki sposób zostanie dostarczona zapłata. Dla chemtechowego barona były to marne grosze, dla Vi i jej druhów — fortuna. Zaplanowała napad, ale wiedziała, że potrzebuje dodatkowych ludzi, więc niechętnie zaangażowała w realizację planu członków konkurencyjnego gangu, Demonów z Fabryki Drewna.\nWszystko szło gładko do chwili, kiedy przywódca Demonów zabił właściciela kopalni rękawicami miażdżącymi i uwięził resztę robotników w tunelach. Obłupione gangi rzuciły się do ucieczki z miejsca zdarzenia, ale Vi wiedziała, że nie może zostawić niewinnych ludzi na śmierć. Podniosła rękawice, mechanizm nadgarstkowy zacisnął się boleśnie na jej rękach, lecz wytrzymała ból na tyle długo, by móc wyrąbać górnikom drogę ucieczki.\nNastępnego dnia Vi złożyła wizytę Demonom z Fabryki Drewna. Wciąż mając na sobie wzmocnione rękawice, zmierzyła się z gangiem i spuściła jego członkom manto, o którym po dziś dzień krążą w Alejach legendy.\nVi zniknęła z oczu wszystkich w czasach wielkiego chaosu i skrajnego napięcia między Zaun a Piltover. Wśród członków gangów krążyły pogłoski, że zginęła w wielkiej eksplozji, do której doszło w mieście pod miastem, ale niektórzy twierdzili, że odwróciła się od swoich przyjaciół i odeszła do dalekich krain. Prawda wyszła na jaw, gdy Blizny Starego Głodomora — gang, który zaczął mordować w Piltover — został rozbity przez szeryf tego miasta oraz jej nową sojuszniczkę... Vi.\nDawna przywódczyni gangu służyła teraz Strażnikom i zamieniła zasilane chemtechem rękawice miażdżące na parę zupełnie nowych hextechowych prototypów Atlas.\nNikt dokładnie nie wie, dlaczego ani jak Vi zaczęła współpracę z Caitlyn, ale biorąc pod uwagę anarchiczną naturę fali przestępstw przetaczającej się obecnie przez Piltover, pojawiły się spekulacje, że zamieszany jest w to pewien niebieskowłosy pomiot piekielny z Zaun..."
    },
    "Viego": {
        "name": "Viego",
        "region": "Wyspy cienia",
        "image_url": "https://cmsassets.rgpub.io/sanity/images/dsfx7636/universe/3766d90650c9eddd2e1405489365c1ec7ef9f2be-1900x1127.jpg?accountingTag=LoL",
        "champ_url": "https://universe.leagueoflegends.com/pl_PL/champion/viego/",
        "lore": "Niewielu wie o królestwie na wschodzie, daleko za morzami, którego nazwa została pochłonięta przez ruiny opiewające jego brzegi. Jeszcze mniej wie o jego głupim, młodym władcy, którego zranione miłością serce doprowadziło do jego zniszczenia.\nTeraz jest poważnym zagrożeniem dla każdego. Imię tego mężczyzny brzmiało i nadal brzmi „Viego”.\nViego, drugiemu synowi wcześniej panującego króla, władza nigdy nie była pisana. Zamiast tego wiódł życie pełne komfortu, przez co był beztroski i egoistyczny. Kiedy jednak jego starszy brat niespodziewanie zmarł, Viego, który nie posiadał ani zapału, ani zdolności do rządzenia, nagle znalazł się na tronie.\nNie okazywał zainteresowania swoim stanowiskiem, dopóki nie spotkał biednej krawcowej, Isolde. Tak bardzo spodobała mu się jej uroda, że młody król się oświadczył. Tak oto jeden z najpotężniejszych władców tego czasu ożenił się z chłopską dziewczyną.\nIch romans był czarujący, a Viego, który rzadko okazywał zainteresowanie kimkolwiek innym niż on sam, poświęcił jej swoje życie. Ta dwójka była nierozłączna — rzadko kiedy chodził gdziekolwiek bez Isolde, zawsze hojnie obdarowywał swoją królową i nigdy nie odwracał od niej uwagi, kiedy była obecna.\nSojusznicy Viego byli rozwścieczeni. Nie byli w stanie zainteresować go władzą, a gdy naród zaczął się rozpadać przez jego wątpliwe rządy, niektórzy spiskowali w tajemnicy, by zakończyć jego panowanie, zanim się tak naprawdę rozpoczęło. Tymczasem wrogowie jego narodu dostrzegli okazję do ataku. Żmije zaczęły krążyć.\nTak więc pewnego dnia na Viego został podniesiony zatruty sztylet zabójcy. Jednak król był dobrze chroniony i sztylet nie trafił — drasnął jednak Isolde.\nToksyna zadziałała szybko, a Isolde popadła w zgubne męczarnie, podczas gdy Viego mógł jedynie patrzeć z przerażeniem, jak stan jego żony pogarszał się coraz bardziej. Pełen wściekłości i rozpaczy wydał każdą ostatnią monetę w swoich kasach, próbując ją uratować.\nAle to wszystko było na nic. Isolde zmarła w łóżku, a Viego pochłonęło szaleństwo.\nJego poszukiwania antidotum stały się desperackie, szalone. Nie mogąc pogodzić się ze śmiercią żony, każdy skarb królestwa, każdy skrawek bogactwa został złożony w ofierze na rzecz próby przywrócenia jej do niego. Gdy ziemia popadła w ruinę, Viego ukrył się z ciałem Isolde, ogarnięty nienawiścią i gwałtownością.\nPotem nadszedł dzień, w którym dowiedział się o tajemnicy Błogosławionych Wysp, o ich wodzie, która leczyła wszelkie dolegliwości. Wraz ze swoją wielką armią najechał siłą na spokojny kraj, zabijając wszystkich, którzy stanęli mu na drodze, aż w końcu przekroczył jego wewnętrzne sanktuarium i zanurzył żonę w błogosławionej wodzie. Miała do niego wrócić, bez względu na zniszczenia, jakie wyrządził. Bez względu na cenę.\nI tylko na jedną chwilę zrobiła to.\nIsolde powstała jako przerażający upiór cienia i wściekłości, a w swoim bólu, w swoim gniewie, w zmieszaniu na skutek wyrwania ze śmierci podniosła zaczarowane ostrze Viego i pchnęła go w serce. Magia wód i starożytnego miecza zderzyły się, a energia komnaty wybuchła, rozrywając Wyspy i zatrzymując wszystko, czego dotknęła, w stanie świadomej, koszmarnej nieśmierci.\nAle Viego nic z tego nie pamięta. Jego kraj popadł w zniszczenie, wielkie narody powstawały i upadały, a z czasem nawet jego imię zostało zapomniane… aż w końcu, po upływie tysiąca lat od jego śmierci, Viego powrócił. I tym razem nie zawiedzie.\nJego umysł jest wypaczony przez tę samą niebezpieczną obsesję, którą posiadał za życia. Niewzruszona, obłąkana miłość Viego napędza każdy jego czyn, każde jego pragnienie i każde jego okrucieństwo. Zabójcza Czarna Mgła wylewa się swobodnie ze złamanego serca Viego, wyrywając życie ze wszystkiego, czego dotknie, a on wykorzystuje Mgłę do przeczesywania świata, aby w jakiś sposób przywrócić Isolde do jego boku.\nLegiony upadną przed nim tylko po to, by znów powstać w jego służbie, kontynenty zostaną pochłonięte przez żywą ciemność, a świat zapłaci za każdą chwilę szczęścia, którą ukradł starożytnemu władcy pokonanemu przez wszechogarniającą miłość. Nie obchodzi go zniszczenie, które powoduje, dopóki nie zobaczy ponownie twarzy Isolde.\nRządzi strachem.\nJego miłość jest wieczna.\nI dopóki Isolde do niego nie wróci, wszyscy upadną przed Zniszczonym Królem."
    },
    "Viktor": {
        "name": "Viktor",
        "region": "Zaun",
        "image_url": "https://cmsassets.rgpub.io/sanity/images/dsfx7636/universe/6df31c309fbf2a122c25821cac1ce61fa66469e6-1920x1080.jpg?accountingTag=LoL",
        "champ_url": "https://universe.leagueoflegends.com/pl_PL/champion/viktor/",
        "lore": "Aby zrozumieć w pełni wpływ, jaki mała technologia Hextech, oraz piętno, które odcisnęła na naszym świecie, należy poznać odpowiedzialne za jej stworzenie umysły.\nWszyscy słyszeli o Jaysie Talisie, słynnym „Człowieku Postępu”, jednak ciężko jest znaleźć jakiekolwiek potwierdzone informacje na temat jego współpracownika, Viktora. Wysłałem kilka listów do Rady Piltover i różnych wydziałów Akademii, jednak wszyscy ich pracownicy zapierają się, że wszelkie dokumenty związane z jego zatrudnieniem zniknęły podczas chaotycznych wydarzeń, które doprowadziły do jego śmierci. Wiarygodność tych twierdzeń pozostawiam waszej ocenie, drodzy czytelnicy. Przytoczę tutaj jedynie informacje, jakie udało mi się znaleźć w zadziwiająco znakomitych archiwach Gazety Piltover oraz w szczątkowych pozostałościach dokumentacji hexbram, które uzyskałem w… nie do końca oficjalny sposób.\nViktor, który urodził się w biednej rodzinie żyjącej w Szczelinach pod Zaun, od początku swojego życia wiedział, czym jest trud. Zanieczyszczenie panujące w Mieście pod Miastem sprawiło, że zaczął kuleć i zachorował na rzadką, śmiertelną chorobę, przez którą nie mógł bawić się z innymi dziećmi. Mimo ograniczeń nałożonych na ciało jego umysł mógł się swobodnie rozwijać i rozkwitać.\nViktor opowiedział kiedyś jednemu z moich współpracowników o przełomowym momencie w jego młodości. Gdy bawił się w śmierdzących wodach slumsów swoją łódeczką, spotkał pewnego „zhańbionego doktora”, który posunął się do naprawdę niewyobrażalnych i niepokojących czynów w imię nauki. Postęp wymaga ograniczeń — ta lekcja, poznana przez Viktora w dzieciństwie, przysłużyła mu się, gdy lata później zwrócił na siebie uwagę uwielbianego przez mieszkańców Cecila B. Heimerdingera.\nPrzyjęto go do Akademii Piltover, gdzie zapewniono mu naukę i pracę w charakterze asystenta słynnego profesora. (To właśnie dlatego nie chce mi się wierzyć w to, że w ich archiwach nie przetrwały żadne dokumenty z tamtego okresu. Nie wspomnę nawet o fakcie, że niektórzy członkowie Rady zapierają się, że nie pamiętają żadnego Heimerdingera! Jest to idealny przykład złośliwego rewizjonizmu!) Wtedy właśnie Viktor znalazł miejsce, w którym jego geniusz mógł się naprawdę rozwijać.\nGdy wskutek wypadku w laboratorium (patrz rozdział 6. „Straż w Mieście pod Miastem”) odkryto istnienie nielegalnych eksperymentów na terenie Akademii, Heimerdinger wysłał tam swojego asystenta, by ten pozbył się wszelkich niebezpiecznych przedmiotów. Zamiast niebezpieczeństwa Viktor znalazł tam jednak coś, co go zaciekawiło — wiele stron pokrytych zapiskami traktującymi o korzystaniu z magii dzięki osiągnięciom nauki.\nTo właśnie wtedy zaprzyjaźnił się z zagubionym wynalazcą Jaycem Talisem, a ich wspólna wizja miała w przyszłości na zawsze odmienić świat.\nOwocem ich pracy była oczywiście technologia hextech. Okazała się na tyle rewolucyjna, że dzięki niej Piltover było w stanie wkroczyć w nową, wspaniałą erę. Viktor i Jayce nie byli jedynie współpracownikami — stali się prawdziwymi braćmi, których nie łączyły więzy krwi.\nNiestety, stan Viktora zaczął się pogarszać. Wpadł on na rozwiązanie, które mogłoby zapobiec dalszemu rozwojowi choroby — adaptacyjną matrycę runiczną (dokładny opis i ilustracje znajdują się w rozdziale 13. „Hexrdzeń”). Dzięki swojej mocy potrafiła samodzielnie zmieniać własną konfigurację. Viktor liczył zaś, że będzie w stanie wpłynąć również na materię organiczną i go uleczyć… Jego próba zakończyła się jednak porażką. Eksperymentowanie na własną rękę zawsze jest obarczone ryzykiem. Viktor dobrze zdawał sobie sprawę, że najprawdopodobniej będzie go to kosztować pozycję wśród społeczności akademickiej oraz relacje z najbliższymi. Mimo tego naprawdę wierzył, że Jayce będzie wyjątkiem.\nGdy jednak na jaw wyszły uprzedzenia jego przyjaciela wobec mieszkańców Miasta pod Miastem, ich więź znacznie osłabła. Viktor postanowił więc pozostawić swoje plany w tajemnicy. Wszystkie eksperymenty przeprowadzał samotnie, aż w końcu całkowicie stracił kontrolę nad hexrdzeniem. Jeśli wierzyć dwóm potwierdzonym źródłom wewnątrz Akademii (pełne zapisy z rozmów znajdują się w załączniku H), w efekcie jego pracy ktoś stracił życie. Szczegóły tego wydarzenia nie są jednak znane.\nWidać było, że znacząco wpłynęło to na zdrowie psychiczne Viktora, który nie był w stanie zniszczyć samemu hexrdzenia. Pomimo swoich starań ani jemu, ani Jayce’owi nie udało się uratować żyć innych osób za pomocą swoich wynalazków. Viktor postanowił więc naprawić poczynione przez niego szkody.\nNiestety, jego wszystkie plany legły w gruzach, gdy na Radę Piltover przypuszczono atak terrorystyczny.\nWybuch pozostawił go w stanie krytycznym. Swoje życie mógł zawdzięczać jedynie szybkiemu działaniu jego dawnego przyjaciela, Jayce’a Talisa. Hexrdzeń sprawił, że Viktor doszedł do siebie niezwykle szybko, zadziwiając nawet największe umysły tego świata. Brzmiało to w końcu przecież jak coś wyjętego żywcem z pospolitej fantastyki! Szerszy opis tego wydarzenia znajduje się w rozdziale 21. „Teoria biomechaniki”… Trzeba jednak przyznać, że Viktor, który przeżył ten wypadek, był tak daleki zwykłemu człowiekowi, jak technologia hextech odkryciu koła!\nW jego sercu na próżno też było szukać wdzięczności za to, co zrobił dla niego Jayce.\nSpacer wśród zniszczonych i zapomnianych mieszkańców Miasta pod Miastem dał Viktorowi nowy cel — okazało się, że jego zimny dotyk był w stanie uleczyć cierpienie i pozbawić emocji. W Zaun szybko rozniosły się wieści o nowym uzdrowicielu, który niedługo później stał się ich bohaterem. Wyrosła wokół niego społeczność przyciągająca nawet najbardziej beznadziejne i żałosne przypadki… Przynajmniej do momentu ataku przez noxiańskich żołnierzy (zobacz rozdział 19. „Stan wojenny w Piltover”) pod wodzą generał Ambessy Medardy, w wyniku którego Viktor znów stał się niesprawny.\nTym razem jednak potoczyło się to inaczej. Pozbawiony strachu, miłości, goryczy, radości, nienawiści i współczucia stał się zmechanizowanym zwiastunem kolejnej nowej ery, a jego wyznawcy byli jedynie marionetkami wykonującymi jego rozkazy.\nPozbawiony wątpliwości i współczucia geniusz widział swój cel przed sobą wyraźniej niż kiedykolwiek wcześniej. Postanowił uratować ludzi przed nimi samymi, zapoczątkowując Wielką Ewolucję, która miała objąć cały świat — nieważne, czy ludzkość rozumiała jej konieczność, czy nie.\n— Fragment rozprawy „Cena postępu” autorstwa profesora Cristobala Lymere’a"
    },
    "Vladimir": {
        "name": "Vladimir",
        "region": "Noxus",
        "image_url": "https://cmsassets.rgpub.io/sanity/images/dsfx7636/universe/b16ed6e512c850aac0a258909c3b025de42396bd-1215x717.jpg?accountingTag=LoL",
        "champ_url": "https://universe.leagueoflegends.com/pl_PL/champion/vladimir/",
        "lore": "Vladimir, mistrz starożytnej, zakazanej sztuki magicznej, jest jedną z najstarszych zagadek Noxusu. Był obecny, gdy imperium powstawało, i zdołał zakorzenić swoje wpływy głęboko w jego podstawach… ale niewiele już pamięta z tamtych czasów. Jego umysł wciąż jest śmiertelny, wiec większość jego niezwykle długiego życia nie trwa w jego pamięci, a w kronikach.\nVladimir wielokrotnie znikał z kart historii, chociaż w zapiskach pojawia się wiele postaci, które mogły być nim. Jedna z legend opowiadałą o księciu królestwa, któremu zagrażali Darkini, gdy ich wojna rozlała się po Valoranie. Ponieważ korona jego ojca była zagrożona, a w kolejce do władzy było przed nim wielu innych spadkobierców, pechowy młodzieniec został przekazany upadłym boskim wojownikom jako zakładnik.\nŚmiertelnicy byli dla Darkinów niczym więcej niż bydłem, a o ich dominacji najlepiej świadczyła magia, którą się posługiwali — sztuka tworzenia ciał i transmutacji krwi, dająca im władzę nad życiem.\nVladimir wierzył, że jest lepszy od innych śmiertelników i z tego powodu bardziej godny tej mocy, i był pierwszą osobą, której umożliwiono naukę tej straszliwej magii. Dzięki swojemu poświęceniu zdobył miejsce w korpusie wojennym swojego patrona oraz prawo do korzystania z hemomancji oraz egzekwowania woli Darkinów na pomniejszych istotach. Z czasem boski wojownik przyglądał się z rozbawieniem, jak Vladimir rządzi swoimi poddanymi równie bezlitośnie, co Darkini.\nUpadek tych okrutnych tyranów również jest tematem wielu legend. Jedna z nich, spisana w martwym języku wysokoshurimańskim, jest ukryta w Bastionie Nieśmiertelności. Jej autorzy spekulują, że mistrz Vladimira nie został uwięziony, jak większość jego pobratymców, lecz zabity przez swój własny korpus wojenny. Kilku ocalałych śmiertelników zbiegło, zabierając ze sobą informacje na temat magii krwi.\nŚmiertelny cios został zadany przez Vladimira, o czym wiedział wyłącznie on sam. Okaleczony, oślepiony i doprowadzony do szaleństwa przez blask towarzyszący śmierci Darkina, wchłonął wystarczająco dużo mocy, by odnowić ciało, które nie miało wytrzymać dłużej niż żywot zwykłego śmiertelnika.\nCzynił to wielokrotnie, odprawiając rytuały tak nikczemne, że nie sposób o nich mówić.\nW czasach mrocznych rządów Mordekaisera krążyły plotki o tajemniczej i krwiożerczej istocie nawiedzającej nadbrzeżne klify wschodniego Valoranu, domagającej się młodych ofiar oraz okrutnych rytuałów od lokalnych plemion. Niewielu było mile widzianych w jej kryjówce aż do dnia, gdy blada czarodziejka przybyła do barbarzyńcy z propozycją. Ucztowali jak równy z równym, posługując się magią tak mroczną, że wino kwaśniało, a róże więdły, zmieniając kolor z czerwonego na czarny.\nTak doszło do zawarcia między Vladimirem i LeBlanc paktu pełnego konfliktów, wojen oraz polityki. Przez wieki dołączali do nich inni — potężni arystokraci, wielcy mistrzowie magii oraz mroczne istoty. Klika urosła w potęgę i w tajemnicy kontrolowała tron Noxusu przez tysiące lat, odpowiadając za wiele z najbardziej ambitnych kampanii imperium.\nStanowiąc wyjątek wśród przywódców Czarnej Róży, Vladimir rzadko prowadził intrygi z cienia. W przeszłości dołączył do noxiańskiej arystokracji podczas wyjątkowo interesujących czasów. Dekady później rozpoczął życie w odosobnieniu, utrzymując swój prawdziwy wiek — a także potworności, jakie mogła czynić jego magia — w ściśle strzeżonej tajemnicy. Pomimo tego pod okiem Vladimira hemomancja znalazła drogę do noxiańskiej armii oraz potomków starej arystokracji. Pośród praktykujących powstał Karmazynowy Krąg, złożony z młodych ludzi kult zafascynowany w równej mierze osobowością Vladimira, jak i magią krwi.\nW związku ze śmiercią poprzedniego Wielkiego Generała i dojściem do władzy Jericho Swaina polityczny krajobraz imperium zmienił się dramatycznie, a Vladimir raz jeszcze został zmuszony do działania.\nUdając dobrotliwego szlachcica, zaczął publiczne sprzeciwiać się rządom Tryfariatu… ku zmartwieniu bardziej ostrożnych członków Czarnej Róży. Jego ponowne pojawienie się mogło nadejść zbyt wcześnie, ponieważ czas nie zmył jeszcze wszystkich śladów jego poprzedniego życia, a sam Swain zdaje się domyślać prawdy co do natury Vladimira.\nPodczas gdy nowy, mroczny konflikt zaczyna zbliżać się do Noxusu, Vladimir śmiało czerpie z nowej siły imperium, wspominając swe wcześniejsze dokonania. Dla niego to życie jest wyłącznie zabawą, trwającą wieki maskaradą oraz początkiem czegoś wspaniałego — koniec końców Darkini walczyli między sobą i utracili kontrolę nad światem, za to Vladimir wie, że najsilniejszy będzie w pojedynkę."
    },
    "Volibear": {
        "name": "Volibear",
        "region": "Freljord",
        "image_url": "https://cmsassets.rgpub.io/sanity/images/dsfx7636/universe/5d4a8a9ddc929ac0f301ac5ecb3eae4baed8ba08-1922x1131.jpg?accountingTag=LoL",
        "champ_url": "https://universe.leagueoflegends.com/pl_PL/champion/volibear/",
        "lore": "Niektórzy znają go jako Ryk Gromu, Giganta Burzy albo Valhira. Inni mówią, że to Spustoszenie, Tysiąckroć Przebity Niedźwiedź albo Ten, Który Przetrwał. Ale większość plemion, które nie porzuciły dawnych zwyczajów, zwie go Volibearem.\nVolibear, uosobienie zniszczenia, siły i burzy, jest symbolem niepowstrzymanej potęgi i furii samego Freljordu. To Volibear i jego bracia półbogowie stworzyli krainę zwaną przez nich Vorrijaardem na długo przed pojawieniem się ras śmiertelników. Sagi opowiadają o tym, jak jednym machnięciem szponów stworzył Pięć Fjordów i jak jego niesamowita walka z dzikim magmowym wężem, Rhondem, ukształtowała niezliczone doliny i wąwozy. Kiedy Volibear wreszcie pokonał tę bestię, jej krew stała się pierwszą rzeką we Freljordzie, a jej gigantyczne truchło przekształciło się w Góry Smocze.\nZa czasu pierwszych plemion dzika magia nie była niczym ograniczona. Volibear był czczony i wielbiony przez wszystkich, albowiem bez jego niezwyciężonej siły nie można było przetrwać. Toczono wielkie wojny, a Volibear stawał po stronie swoich czcicieli, odziany w pokrytą runami zbroję, stworzoną przez jego brata Ornna, półboga kuźni. Wtedy ich braterska więź była silna — często walczyli ramię w ramię, choć Ornna nigdy nie ciągnęło do bitew tak bardzo jak Volibeara. Volibear zaś upajał się z trudem wywalczonymi zwycięstwami, a im więcej ofiar z krwi mu składano, tym bardziej rosła jego moc.\nZ czasem Volibear i jego pobratymcy oddalili się od siebie, gdyż każdy skupił się na własnych dążeniach. Mimo to nie było między nimi prawdziwego podziału… do czasu aż nowe idee zaczęły wciskać się na miejsce dawnych wierzeń.\nDo władzy doszły trzy siostry, które chciały zapanować nad Freljordem i zaprowadzić w nim porządek, a połbogowie nie byli w stanie zgodzić się co do tego, jak powinni postąpić. Kilku z nich, jak na przykład Anivia, zdawało się być skłonnymi do współpracy z siostrami, ale Volibear i Żelazny Dzik chcieli je zniszczyć. Natomiast inni woleli zupełnie zignorować siostry, skoro te wątłe istoty i tak ostatecznie umarłyby przed nimi.\nVolibear zwrócił się do swoich najdzikszych i najbardziej zwierzęcych wyznawców, znanych jako Niedźwiedzie. Z ich pomocą pokonałby trzy siostry. W ramach przygotowań do bitwy Volibear zapragnął, żeby Ornn uzbroił jego wojowników.\nLecz Ornn odmówił. Nie pochwalał dzikich zwyczajów Niedźwiedzi, więc między dwoma półbogami wybuchła okropna walka. W jej efekcie Volibear przeklął imię swojego brata i zrzucił wykonaną przez niego zbroję pokrytą runami. Od tamtej pory zamierzał walczyć jedynie kłami, szponami, siłą i gromem. Volibear przekonał się, że jego potęga nie osłabła, a raczej osiągnęła pełny potencjał i została wyzwolona.\nRozwścieczony na nowo, wyzwał na pojedynek jedną ze śmiertelnych sióstr, która chciała wykraść moc półbogów dla siebie. Pokonał ją i oślepił na oczach całej jej armii — lecz nie był w stanie zatrzymać tego, co już wprawiła w ruch.\nStulecia mijały. Mimo oporu stawianego przez Volibeara plemiona zaczęły czcić i wielbić Trzy Siostry.\nWiele z co dawniejszych praktyk odeszło w zapomnienie. Volibear widział, jak plemiona kryją się za murami z kamienia, zamiast stawić czoła nieokiełznanej naturze. Widział, jak rolnicy uprawiają rolę i wypasają bydło, zamiast polować. Ryczał w gniewie, widząc, jak tamowano wielkie rzeki, zamiast pozwolić im swobodnie szumieć. To już nie był jego Freljord. Zmiany następowały powoli — jak ustępowanie lodowca — lecz Volibear wreszcie zrozumiał, że plemiona zostały odcięte od dzikiego ducha ziemi, przez co stały się słabe, uległe i miękkie. Ci słabeusze w ogóle nie szanowali dawnych zwyczajów, a co dopiero dawnych bogów.\nGniew i determinacja grzmiały w Volibearze. Poprzysiągł on zniszczyć wszelkie ślady cywilizacji i przywrócić Freljord do jego prastarego stanu, do stanu prawdziwej dziczy. Ludzie znów mieli stać się silni. Volibear natomiast miał ponownie zostać obiektem czci i strachu.\nZew Volibeara niesie się po górach oraz łąkach północy i odpowiada na niego coraz więcej Freljordczyków. Raz jeszcze dawne zwyczaje zaczynają gościć w pamięci ludzi, a siła Volibeara rośnie z każdym nowym czcicielem.\nKrwawe rozstrzygnięcie spraw jest już blisko… a Volibear biegnie mu na spotkanie."
    },
    "Warwick": {
        "name": "Warwick",
        "region": "Zaun",
        "image_url": "https://cmsassets.rgpub.io/sanity/images/dsfx7636/universe/ac704d3cfcb7feca54486db45add3e1f96cb0eab-1280x783.jpg?accountingTag=LoL",
        "champ_url": "https://universe.leagueoflegends.com/pl_PL/champion/warwick/",
        "lore": ""
    },
    "Wukong": {
        "name": "Wukong",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/55a17baa4556728c30e3997f1a5d4624835cfd1d-1215x717.jpg?accountingTag=LoL",
        "champ_url": "https://universe.leagueoflegends.com/pl_PL/champion/monkeyking/",
        "lore": "Pośród magicznych lasów Ionii żyje plemię Vastajów znanych jako Shimonowie. To ostrożny lud postrzegający życie jako ewolucyjną wspinaczkę ku wiedzy — uważają bowiem, że w momencie śmierci przyjmują postać kamieni i powracają do ziemi, aby rozpocząć wspinaczkę życia od nowa.\nImpulsywny, sprytny i szybko nudzący się Kong miał niewiele wspólnego z innymi Shimonami. Przez niezliczone lata musieli oni znosić jego żarty… aż pewnego dnia przyszedł do nich spanikowany, utrzymując, że ogromny Smok Żywiołów zaraz przyleci i spali ich leśny dom.\nChoć jego plemię zaczęło uciekać, Kong jedynie się śmiał. Cierpliwość Shimonów wyczerpała się, gdy uświadomili sobie, że zostali oszukani, dlatego skazali go na wygnanie. Kong miał co do tego ambiwalentne uczucia. Postanowił znaleźć lud z lepszym poczuciem humoru.\nWiodąc życie kogoś w rodzaju szarlatana, nazwał się „Małpim Królem” i często wyzywał śmiertelników na pojedynki albo próbował się z nimi na spryt. Twierdził, że jest niepokonany — dopóki nie natknął się na noxiańskiego kata na prowincji Zhyun. Noxianin i jego towarzysze pogonili Małpiego Króla głęboko w puszczę, w której ten się zaszył i z której wyszedł dopiero, gdy najeźdźcy na dobre opuścili wybrzeża Pierwotnej Krainy.\nZ czasem Kong ujrzał brutalność, z jaką Noxus potraktował jego ojczyznę.\nChciał spotkać legendarnych mistrzów walki Wuju, ale odkrył, że ich wioska została spustoszona. Jedyną żywą duszą był mężczyzna siedzący w ciszy pośród ruin, więc Kong wyzwał go do walki, tak dla zabawy. Jednym ruchem mężczyzna się podniósł i powalił Vastajanina na ziemię, po czym wrócił do medytacji.\nKong całymi tygodniami raz po raz wracał do tego milczącego człowieka, zdeterminowany, by go pokonać. Lecz Małpi Król zawsze kończył przechytrzony, nieważne, czy zachodził przeciwnika od tyłu, z góry czy nawet z dołu. Wojownik wyczuwał każdy atak Konga, nawet kiedy ten próbował rozproszyć go przezabawnymi żartami, i jakimś sposobem wiedział, że nie powinien pić swojej herbaty, gdy Kong nafaszerował ją ogłupiającymi duchami.\nOstatecznie Małpi Król padł przed mężczyzną na kolana i błagał, żeby mógł pobierać od niego nauki. Kong chciał być najwspanialszym wojownikiem, ale pragnął również czegoś więcej. Nie potrafił jednak ubrać tego w słowa.\nMężczyzna dostrzegł w Kongu pokorę i od razu wiedział, że Vastajanin jest gotowy. Przedstawił się jako Yi, ostatni mistrz Wuju, i zgodził się szkolić Konga w sztukach Wuju — w dyscyplinie i opanowaniu. Mógł pomóc Kongowi przelać jego lekkomyślność i impulsywność w zabójczo szybki i zaskakujący styl walki.\nZ czasem zaczęli wzajemnie darzyć się szacunkiem, lecz Yi nie opowiadał zbyt wiele o swojej przeszłości ani o tym, dlaczego nie chciał opuścić zniszczonej wioski. Kong złożył mu propozycję. Mieli stoczyć przyjacielski sparing. Jeśli wygrałby Kong, Yi miał mu zdradzić, dlaczego przestał walczyć. Jeśli zaś zwyciężyłby Yi, Kong miał nie odzywać się przez cztery pory roku.\nYi skwapliwie przystał na tę propozycję.\nKiedy Kong po raz pierwszy przybył do Wuju, zakradł się tam przez pole dymnych maków, i teraz zwabił tam swojego mistrza. Za każdym razem gdy Yi atakował, trącane przezeń kwiaty pękały. Wreszcie przez gęstniejącą mgiełkę wydobywającą się z pąków zadał cios czemuś, co wydawało mu się Kongiem, ale okazało się kukłą z siana. Kong wykorzystał tę okazję i przyparł Yi do ziemi.\nYi nareszcie powiedział Kongowi prawdę. Wraz ze swoimi uczniami ruszył na pomoc Ionii podczas wojny, przez co ściągnął na Wuju gniew Noxusu. Obwiniał się za śmierć każdego mieszkańca wioski i opiekował się ruinami w ramach pokuty.\nKong uświadomił sobie, że właśnie tego pragnął. Choć plemię go odrzuciło, chciał bronić Shimonów, którzy tak długo zapewniali mu dach nad głową i skierowali go na drogę wiodącą ku wiedzy i oświeceniu. Dumny ze swojego studenta Yi odnalazł nowy sens w życiu — podarował Kongowi zaczarowany kostur, stworzony przez legendarnego kowala Dorana, i nowy honorowy tytuł, zarezerwowany tylko dla najbystrzejszych adeptów Wuju.\nOd tamtego dnia Kong był znany jako Wukong.\nChoć wojna skończyła się dawno temu, wpływ Noxusu wciąż spacza Ionię. W prastarych lasach wyrżnięto drogi, samozwańczy „poborcy podatkowi” nękają pokojowo nastawionych ludzi, którym już nic nie zostało do oddania, a wspaniałe święta odnowy z roku na rok tracą na popularności.\nLecz wielcy wojownicy Wukong i Master Yi są gotowi. Ramię w ramię przemierzają Pierwotną Krainę zdeterminowani, by zwalczać niesprawiedliwość i nienawiść wszędzie, gdzie je znajdą."
    },
    "Xayah": {
        "name": "Xayah",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/7dc493395d5c991557d7b0657253bb201f85143b-2181x844.jpg?accountingTag=LoL",
        "champ_url": "https://universe.leagueoflegends.com/pl_PL/champion/xayah/",
        "lore": "Gdy Xayah była dzieckiem, uwielbiała słuchać ojca śpiewającego starożytne hymny ludowe o vastajańskich bohaterach. Zapadające w pamięć melodie przenosiły ją do dawno zapomnianych czasów, w których istoty z wymiaru duchowego swobodnie przemierzały wyspę Qaelin, nasycając Lhotlan ogromną mocą.\nJednakże z każdym pokoleniem ludzie coraz bardziej wkraczali na tereny starożytnych vastajańskich plemion, zakłócając ich czystą esencję. Plemiona te zaczęły zanikać. Traciły witalność, ponieważ stopniowo odcinano je od ducha Pierwotnej Krainy i zmuszano do negocjacji ze swoimi śmiertelnymi rywalami.\nXayah patrzyła z frustracją, jak raz za razem plemienni ambasadorzy juloah zawierali traktaty ze śmiertelnikami, które ciągle łamano. Najbardziej niepokojące było to, że ludzie odkryli sekrety wysokich konstruktów zwanych quinlonami. Miały one na celu tłumienie naturalnej magii Ionii w celu ochrony rozrastających się osad.\nPomimo tego, że Xayah i jej poplecznicy namawiali swoich ludzi do walki, plemię Lhotlan wycofało się w głąb siebie, omijając świat śmiertelników i trzymając się tego, co mu pozostało. Niestety, nawet to nie uchroniło Lhotlan i wkrótce zostali oni wypędzeni ze swoich terytoriów.\nCzłonkowie plemienia zostali koczownikami, a Xayah wybrała żywot buntowniczki.\nNie była sama. W całej Ionii wybuchały vastajańskie rebelie żądne zemsty na śmiertelnikach. Czas negocjacji dobiegł końca. Xayah była gotowa użyć swoich zabójczych piór w walce, aby uwolnić dziką magię ziemi.\nLata wędrowania po najrozmaitszych twierdzach i pozostawiania za sobą ciał sprawiły, że stała się znana jako „Fioletowy Kruk”. Jej zaangażowanie w sprawę było niezrównane, ponieważ koncentrowała się tylko na nadchodzącej misji i kolejnym kroku w kierunku wywalczenia wolności dla swojego plemienia. Mimo że ceniła sobie sojuszników rebeliantów, zazwyczaj działała sama, wierząc, że poradzi sobie lepiej niż ktokolwiek inny.\nWtedy jednak spotkała innego Vastajanina, który na zawsze odmienił jej życie.\nGdy w poszukiwaniu skradzionego artefaktu dotarła do położonego na uboczu górskiego miasta Vlonqo, natrafiła na wrzeszczący tłum podekscytowanych ludzi. Na scenie występował wystrojony, ekstrawagancki artysta, wyglądający niczym złoty paw, który śpiewał stare vastajańskie pieśni dla zauroczonego tłumu. Gdy zakończył swój występ serią kiepskich sztuczek, tłum ryknął z wrażenia i zaczął wykrzykiwać jego imię: Rakan. Rakan! Rakan!\nUkłonił się nisko. Xayah uznała go za błazna. Może i pochodził z plemienia Lhotlan, ale wydawał się tylko głupawym mu’takl.\nXayah postanowiła zignorować artystę i wypełnić swoją misję… co bez wątpienia znacznie ułatwiły wygłupy Rakana.\nRakan zaczepił Xayah, zanim ta zdążyła uciec w stronę lasu. Po nieudanych próbach oczarowania jej komplementami zuchwały Vastajanin chciał usłyszeć wieści o plemieniu. Kiedy powiedziała mu, że Lhotlanie stracili swoje ziemie, jego pióra pociemniały, a ona zdziwiła się siłą jego gniewu. Może Rakan był kimś więcej, niż jej się wydawało.\nGdy opowiedziała mu o swoich prawdziwych zamiarach, błagał, by pozwoliła mu do niej dołączyć. Widząc potencjał choćby w jego zdolności do tworzenia dywersji, Xayah zgodziła się.\nKiedy para rozpoczęła swoje podróże, Xayah przekonała się o zaletach Rakana pomimo tego, że był irytujący. Oszałamiający tancerz bojowy z łatwością skakał i wykonywał piruety wokół wrogów, odwracając ich uwagę i pozwalając Xayah ich powalić. Rzeczywiście, ten styl walki prawie rekompensował jego irytującą niezdolność do zapamiętania drobiazgowych planów, które przygotowywała Xayah.\nRakan pomagał jej również na inne sposoby. O ile ona była bezpośrednia i szorstka, on wyróżniał się dociekliwością i charyzmą. Potrafił robić użytek z uroku i perswazji w sytuacjach, kiedy ona uciekałaby się do przemocy. Była pod wrażeniem jego niesamowitej zdolności do oceny emocji oraz pozyskiwania zaufania ludzi. Czasami podważała współczucie Rakana wobec śmiertelników, ale nigdy nie wątpiła w jego oddanie sprawie buntowników.\nZ czasem Xayah zdała sobie sprawę, że jej uczucia do Rakana ulegają zmianie. Jego lekkość i swobodne podejście do życia urzekły ją, choć było to irytujące. Z upływem czasu zaczęła cieszyć się jego towarzystwem i — chociaż ciężko było jej to przyznać — świat przestał być taki paskudny i pusty. Stali się nierozłączni.\nW ciągu wszystkich lat, które upłynęły od tego czasu, ta dwójka stała się budzącymi szacunek vastajańskimi bohaterami, a opowieści o ich czynach wciąż się szerzą. W następstwie noxiańskiej inwazji Ionianie bez wątpienia są bardziej agresywni i niebezpieczni — szczególnie mieszkańcy Navori i znienawidzony Zakon Cienia. Mimo to Xayah i Rakan nadal dążą do pojednania niezliczonej liczby Vastajów, a ich buntownicze marzenie się spełnia.\nRazem stoczą walkę o odzyskanie Pierwotnej Krainy, tak aby vastajańskie plemiona mogły odzyskać swą utraconą świetność."
    },
    "Xerath": {
        "name": "Xerath",
        "region": "Shurima",
        "image_url": "https://cmsassets.rgpub.io/sanity/images/dsfx7636/universe/ecd9c2d112f827ac51c797d3bd0acd4b77632704-1215x717.jpg?accountingTag=LoL",
        "champ_url": "https://universe.leagueoflegends.com/pl_PL/champion/xerath/",
        "lore": ""
    },
    "Xin zhao": {
        "name": "Xin zhao",
        "region": "Demacia",
        "image_url": "https://cmsassets.rgpub.io/sanity/images/dsfx7636/universe_live/b761ff9491287fda90704457e6ae795b1eb1d0f4-1920x1080.jpg?accountingTag=LoL",
        "champ_url": "https://universe.leagueoflegends.com/pl_PL/champion/xinzhao/",
        "lore": "Xin Zhao, który ponoć nigdy nie przegrał w walce jeden na jednego, spędził większość życia, tocząc nierówny bój. Do jego najwcześniejszych wspomnień należy Siepacz, ioniańska łódź rybacka, na której służył u wybrzeży Raikkonu. Był sumiennym chłopcem okrętowym i wypełniał każde polecenie swoich przełożonych, począwszy od czyszczenia lepkich od brudu pokładów, na odplątywaniu sieci skończywszy. Cieszył się spokojnym życiem… do czasu, aż wraz z załogą bezwiednie wypłynął zbyt daleko na obce wody.\nDwa statki korsarskie z Noxusu dopadły ich mniejszą jednostkę. Ich dowódca powołał się na chwałę imperium, gdy wszedł na pokład Siepacza, uznając go oraz wszystkich, którzy się na nim znajdowali, za swoją prawowitą własność. Byli to głównie rybacy w podeszłym wieku, niezdolni do służby wojskowej, ale i tak mieli zostać zabrani na noxiańskie terytorium.\nPo przeżyciu ciężkiej podróży przez otwarty ocean Xin Zhao trafił do dziwnej, nowej krainy. Tamtejsza woda nie miała w sobie delikatnego piękna, a drzewa były pozbawione magii. Majestatyczne bramy i wzmocnione kamienne mury, niepodobne do niczego innego, co kiedykolwiek widział, ciągnęły się po obu stronach ulic, a ludzie ściskali się na każdym wolnym skrawku przestrzeni. Dowiedział się, że jest to stolica Noxusu i że właśnie stąd mężczyzna znany jako „Darkwill” rządził ogromnym imperium. Xin Zhao, odseparowany od reszty załogi Siepacza i bez jakiegokolwiek sposobu na powrót do domu, zaczął służyć człowiekowi, który wziął go do niewoli.\nJego zdolność władania włócznią nie pozostała niezauważona i niedługo potem obiecano mu lepsze życie — z posiłkami serwowanymi na talerzach — w zamian za jego znakomite umiejętności bojowe. Noxus czcił siłę, a jego patron uznał go za silnego wojownika.\nNie mając nic do stracenia, młodzieniec się zgodził. Zrzucił podniszczone ubrania, założył prostą zbroję i wstąpił na areny waleczników.\nTo była iście dziwna forma rozrywki. Wspaniali wojownicy, znani pod jeszcze wspanialszymi tytułami, walczyli ze sobą przed niezaspokojonymi tłumami, które równie często wiwatowały z powodu pokazów zdolności i widowiskowości, co z powodu rozlewanej krwi. Xin Zhao, przybrawszy przydomek „Siepacz”, natychmiast zaczął święcić triumfy. Jego walki po brzegi wypełniały areny… oraz kieszenie jego fundatorów. W zaledwie kilka krótkich lat imię Siepacz stało się powszechnie znane — publika je uwielbiała, a inni walecznicy nauczyli się go lękać.\nLecz ta dobra passa nie trwała długo.\nPoza chwilami zapomnienia na arenach waleczników imperium przechodziło trudny okres. Wrogie narody wdzierały się na jego terytorium, podżegając do buntu na całej długości noxiańskiej granicy. Podobno Darkwill i jego doradcy oferowali fortunę za dyskretne zwolnienie najemników, więźniów i waleczników, żeby ci mogli zostać zaciągnięci do korpusów wojennych imperium. Wystarczyło jedno uściśnięcie ręki, a Xin Zhao wraz z towarzyszami zostali wykupieni i wepchnięci na statek transportowy kierujący się na zachód.\nTutaj, w nadbrzeżnej fortecy Kalstead, przydomki i reputacja nawet najbardziej znanych waleczników nie znaczyły wiele. Zostali rzuceni w wir walki przeciwko elitarnym siłom demaciańskiego Króla Jarvana III, zdeterminowanego, by ograniczyć wpływy Noxusu w Valoranie… a Xin Zhao szybko nauczył się, że wojna nie przypomina żadnego pojedynku na arenie.\nChoć wielu byłych waleczników dopuściło się dezercji w obliczu nieuchronnej porażki, Xin Zhao się nie wyłamał i splamił swoją włócznię krwią setek ofiar. Kiedy wreszcie otoczyła go królewska Nieustraszona Gwardia, której członkowie skrycie byli pod wrażeniem jego umiejętności, wciąż nie chciał ratować się ucieczką. Xin Zhao z podniesioną głową pogodził się z tym, że zostanie stracony.\nJednakże Jarvan miał inne plany. W przeciwieństwie do tłumów na arenach król Demacii nie czerpał żadnej przyjemności ze zbędnego zabijania. Był gotów przyznać pokonanym Noxianom wolność, jeżeli przysięgną zostawić Kalstead w spokoju. Zaskoczony tym aktem łaski Xin Zhao pomyślał o tym, co czekało na niego w Noxusie. Mógłby powrócić do społeczeństwa, w którym jego życie znaczyło niewiele więcej niż złoto zarabiane dla swoich patronów… lecz mógłby też walczyć za tych będących uosobieniem cnót, które pragnął reprezentować.\nPowodowany honorem uklęknął przed Jarvanem III i oddał się w służbę króla.\nOd tamtego czasu Xin Zhao raz po raz dowodził swojej lojalności. Jako seneszal rodziny królewskiej stał się obrońcą i doradcą nie tylko swojego przyjaciela i mistrza, ale również jego syna — młodego księcia Jarvana, który pewnego dnia miał odziedziczyć koronę.\nDroga Xin Zhao do stania się Demacianinem być może i była niecodzienna, lecz oddanie królestwu i jego ideałom nigdy nie osłabło ani na chwilę. Tłumaczy, że nie bierze się to z poczucia obowiązku, lecz z wyboru."
    },
    "Yasuo": {
        "name": "Yasuo",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/0b19bbfa3272f9625762f9b5974429bedc345008-1215x717.jpg?accountingTag=LoL",
        "champ_url": "https://universe.leagueoflegends.com/pl_PL/champion/yasuo/",
        "lore": ""
    },
    "Yone": {
        "name": "Yone",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/0e7b421f83e58b69bc071fd2658019effc9c464b-1920x1100.jpg?accountingTag=LoL",
        "champ_url": "https://universe.leagueoflegends.com/pl_PL/champion/yone/",
        "lore": "Za życia Yone postępował zgodnie ze ścisłym kodeksem honoru i obowiązku. Już w dzieciństwie miłość do rodziny i utrata ojca skłoniły go do przyjęcia roli opiekuna. Yone, w przeciwieństwie do zuchwałości i lekkomyślności swojego przyrodniego brata Yasuo, wykazywał się cierpliwością i dyscypliną.\nMimo to bracia byli nierozłączni. Gdy Yone rozpoczął naukę w słynnej szkole miecza w pobliżu ich wioski, Yasuo poszedł w jego ślady.\nPodczas treningów Yone często musiał utrzymywać w ryzach impulsywność swojego brata. Jednak kiedy Yasuo odmówił nauk pod okiem samego Starszego Soumy, mistrza legendarnej techniki wiatru, Yone podarował mu nasionko klonu — symbol pokory — na znak wsparcia i zachęty.\nYone był dumny ze swojego brata, ale miał wątpliwości co do osądu mądrego mistrza. Bał się impulsywnej natury Yasuo, przez którą ten mógłby okazać się słabym uczniem. Jednak Starszy Souma cieszył się szacunkiem i nie podejmował nierozważnych decyzji.\nOdkładając na bok swoje obawy, Yone kontynuował treningi z dwoma ostrzami. Jego sprawność szybko zyskała poważanie i podziw innych uczniów. Choć umiejętności Yone nie miały sobie równych, wykorzystanie techniki wiatru przez Yasuo sprawiło, że ich sesje sparingowe stały się nie lada widowiskiem dla tłumu. Przynosiły też niezmierną radość samym braciom.\nNiestety ta przyjemność nie trwała długo. Wojna dotarła do Ionii.\nYone, wraz z wieloma innymi uczniami, wyruszył, by bronić się przed nadchodzącą armią Noxusu, podczas gdy Yasuo niechętnie został z tyłu z zadaniem ochrony swojego mistrza. Pewnej brzemiennej w skutki nocy ktoś znalazł zwłoki Starszego Soumy. Zabito go tą samą techniką wiatru, której sam nauczał.\nPo powrocie Yone zorientował się, że Yasuo uciekł.\nTo wstrząsnęło nim do szpiku kości. Potwierdziły się jego obawy — Starszy Souma popełnił błąd.\nWojownik winił samego siebie. Jeśli Yasuo rzeczywiście zamordował Soumę, Yone zawiódł, ponieważ nie wskazał bratu honorowej drogi. Jeśli Yasuo po prostu opuścił posterunek i pozwolił swojemu mistrzowi umrzeć, Yone zawiódł, ponieważ nie wpoił bratu dyscypliny. W każdym razie Yasuo zdołał już zabić kilku ludzi, którzy go ścigali. Zdaniem Yone ich krew splamiła ręce zarówno młodszego brata, jak i jego samego.\nW końcu wytropił Yasuo. W czasie, gdy ich miecze wreszcie się skrzyżowały, ostrza Yone nie miały sobie równych… ale ostatecznie pokonała go technika wiatru Yasuo.\nŚmierć nie była jednak końcem. Gdy Yone obudził się w wymiarze duchowym, złamał go ciężar porażki. Wybuchnął furią i zaczął wściekle walić pięściami w ziemię.\nDudniący śmiech przeszył jego myśli. Odwrócił się i ujrzał potwornego, humanoidalnego ducha z krwistoczerwonym ostrzem. Była to potężna azakana — drapieżna istota, która od dawna prześladowała Yone zza granicy oddzielającej wymiary.\nZanim wojownik zdążył się odezwać, azakana zaatakowała.\nW samą porę zdołał wyciągnąć duchowe echa swoich ostrzy, by zablokować atak. Po raz kolejny brał udział w starciu, w którym jego umiejętności władania mieczem były niezrównane, ale obezwładniła go magia.\nPadł ofiarą gniewu. Zapomniał o honorze i obowiązku. Pochłonięty złością wytrącił ostrze z ręki azakana, przecinając potwora wpół.\nOstatnią rzeczą, którą usłyszał, zanim pochłonęła go ciemność, był ten sam dudniący śmiech, co wcześniej…\nGdy się ocknął, przebywał z powrotem w wymiarze materialnym, choć to, co zobaczył, wydawało się zaledwie ponurym cieniem. Z trudem stanął na nogi. Jego umysł był przytłumiony przez wymiar duchowy, a w ręce trzymał krwistoczerwone ostrze. Twarz Yone skrywała się pod maską przypominającą azakana — nie mógł jej zdjąć, ale teraz własnymi oczami widział inne azakana. Nie były jeszcze prawdziwymi demonami. Żywiły się negatywnymi emocjami, aby w końcu objawić się i pochłonąć swoje ofiary. Yone odkrył, że poznając imię azakana, jest w stanie obrócić je w nieruchome maski uosobionych emocji.\nMimo to wciąż nie wiedział, czy, lub kiedy, uśpiona azakana, którą nosił, obudzi się, by go pochłonąć. Za życia Yone nosił maskę opiekuna, brata i ucznia tak długo, że stały się one częścią niego. Ale teraz, w chwilach bezruchu, przysięga, że czuje, jak maska na jego twarzy się porusza. Nierozwiązany konflikt z Yasuo wydaje się być błahostką w porównaniu z tym nowym zagrożeniem.\nYone poluje na te podstępne stworzenia, próbując zrozumieć, czym się stał. Każde kolejne poznane imię zbliża go do odkrycia prawdy o wciąż prześladującym go śmiechu.\nNic innego nie ma dla niego znaczenia. Pozostała mu tylko pogoń za prawdą."
    },
    "Yorick": {
        "name": "Yorick",
        "region": "Wyspy cienia",
        "image_url": "https://cmsassets.rgpub.io/sanity/images/dsfx7636/universe/5d642e95630ab270c062f516f06104119e4230ec-1215x717.jpg?accountingTag=LoL",
        "champ_url": "https://universe.leagueoflegends.com/pl_PL/champion/yorick/",
        "lore": ""
    },
    "Yunara": {
        "name": "Yunara",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe_live/7438b87454595bc3d3582056d4d1a45dcb9e97c9-1920x1080.jpg?accountingTag=LoL",
        "champ_url": "https://universe.leagueoflegends.com/pl_PL/champion/yunara/",
        "lore": "[Ważne: ten tekst pochodzi z wielu fragmentów zniszczonych manuskryptów, które odkryto w dawnych ruinach Koeshin podczas budowy na przylądku. Proszę o wytyczne dotyczące ich archiwizacji].\n[Lordzie Vladimirze — zgodnie z twoją prośbą tłumaczenie zostało wykonane ponownie. Lorda podejrzenia co do niekompetencji poprzedniego tłumacza były zasadne].\n[fragment nr 45]\nNie wiedziałam, że to, co wpierw uznałam za dźwięk uderzającego o dach deszczu, to tak naprawdę odgłosy wydawane przez chodzące po nim Azakana. Jednak po wyjściu z mojej komnaty przed świątynią czekało ich na mnie aż trzynaście. Większość — poza dwójką — nie sprawiła mi większego problemu.\nJedna wgryzła się w ścianę świątyni swoją groteskową paszczą. Niestety, zęby Azakana popękały po bliższym spotkaniu z Aion Er’na, a jej pomarszczone truchło zrzuciłam z klifu. Druga wyłoniła się z wody niczym cień, przeszywając wzrokiem otaczający ją mrok. Gdy mnie zaatakowała, ciemność przyćmiła światło świątyni.\nJa jednak nie obawiam się mroku.\nDobrze było znowu stawić czoła prawdziwemu wyzwaniu. Poprzez każdy atak i każdy gest rozświetlonej przez mą broń dłoni stwór przegrywał coraz bardziej.\nNasza potyczka sprowadziła mnie jednak niebezpiecznie blisko progu świątyni. Do tego momentu unikałam zbliżania się do niej. Po powrocie do swoich komnat oddałam się medytacji.\nWyczuwam znaczny wzrost aktywności wśród akana — obawiam się, że to jego siła przyciąga tu niespokojne duchy.\nMuszę do listy swoich codziennych obowiązków dołożyć dodatkowy obchód.\n[Termin „Aion Er’na” wydaje się pochodzić z archaicznego języka rdzennego i możliwe, że jest powiązany ze słowem „Ionia”. Pełne znaczenie niejasne].\n\n\n[fragment nr 166]\nZauważyłam, że tu, w świecie duchów, często myślę o zmarłych.\nNajwięcej rozmyślam o mistrzu Lao — który najpewniej wyśmiałby mnie za przyznanie się do tego. Jego rzadkie lekcje sprawiały, że nasza codzienna rutyna stawała się czymś więcej. Dopiero po wielu latach widzę, jak delikatna i wspaniała była nasza więź. Jak ważna dla mnie była.\nZanim jeszcze arcymistrzyni Bhinan wyniosła nas do rangi akolitów, Lao zaczął przygotowywać nas na wojnę.\n[W tamtym okresie przywódcami Kinkou byli Bhinan, Kennen i Mistrz Cieni Lao. Wygląda na to, że ten ostatni brał czynny udział w jej szkoleniu, natomiast pozostali byli bardziej odległymi postaciami].\nOstrzegał, że walka z upadłymi była bezcelowa. Kazał nam również nie lekceważyć ich wyznawców wśród śmiertelników.\nNiestety ci, którzy w jego słowach zamiast ostrzeżenia dostrzegli wyzwanie, szukając chwały, znaleźli jedynie śmierć.\nZai tah’lo. Szkoda, że mistrz sam nie posłuchał swoich rad.\n\n\n[fragment nr 98]\n[Choć początek tego wpisu przepadł, całość ewidentnie odnosi się do wspomnień z wojny].\nW świetle księżyca dostrzegłam jednego ze sług upadłego, którego nie widział Lao. Ruszyłam w mrok, zabijając go na miejscu. Mistrz obrócił się do mnie z dumnym uśmiechem, jednak ten szybko przerodził się w grymas strachu, gdy dostrzegł symbol zdobiący tunikę trupa.\n„Ta krew… Jesteśmy jej zwierzyną”.\nWyrwał mi moje rękawiczki i wytarł je o swoją znoszoną szatę. Jego wzrok kazał mi uciekać.\nWtedy ją zobaczyłam.\nLao stanął naprzeciw naszego nieśmiertelnego wroga, lecz natychmiast wpadł w jej sidła. To, co ona robi z ludźmi… Chciałabym móc to wymazać z pamięci, jednak…\n[Pozostała część zwoju jest zniszczona w stopniu uniemożliwiającym rozczytanie, jednak powyższy opis przywodzi na myśl hemomancję, jak sam lord z pewnością się zgodzi. Możemy się jednak tylko domyślać, czego była świadkinią].\n\n\n[fragment nr 104]\nMiałam czas, by zastanowić się nad przysięgami, które złożyłam, chcąc zostać Pięścią Cienia:\nPrzysięgam podążać ścieżką wytyczoną przez Oko i zwracać się do Serca w chwili zwątpienia.\nPrzysięgam zniszczyć każdego, kto chce zakłócić harmonię.\nPrzysięgam wyleczyć drzewo ze słabości i chorób.\nNigdy nie będę kłaniać się obcym bogom czy Kanmejom.\nPrzysięgam, że moje emocje nigdy nie przeszkodzą mi w zrobieniu tego, co konieczne.\nMoi rodzice oddali mnie do zakonu, gdy byłam dzieckiem, więc znam je na pamięć. Obiecałam, że będę się ich trzymać i nigdy ich nie zakwestionuję. Chłonęłam wiedzę przekazywaną mi przez wielu czcigodnych mistrzów i chciałam iść w ich ślady, mimo że nie dowiedziałam się nigdy, jakie pragnienia kryli w swoich sercach.\n[Ofiarowywanie dzieci świątyniom, aby zadbać o ich bezpieczeństwo w zamian za ich posługę w sanktuariach wróciło do łask za czasów ioniańskich eskapad starego dobrego Borama. Niedobór zasobów i liczba ofiar wojennych sprawiły, że wiele rodzin nie było w stanie utrzymać wszystkich swoich członków].\nMimo tego musiałam powierzyć tę rolę komuś innemu po zakończeniu wojny.\nObiecałam strzec Świątyni Zmierzchu. Jednak to ostatnie słowa Bhinan najbardziej zapadły mi w pamięć… „Zmierzasz tam, gdzie niewielu jest w stanie dotrzeć. Od teraz to ty musisz decydować o tym, co jest słabością. Wymierzaj swe osądy, jakby były one wydane przeze mnie”.\nWiedziałam w tym momencie, że jest to nasza ostatnia rozmowa — zarówno w tym świecie, jak i w kolejnym. Czy jej słowa zostały mi zesłane z niebios, czy były po prostu tym, co musiałam wtedy usłyszeć?\nCzy to ważne?\n\n\n[fragment nr 201]\nWszystkie te dni, które spędziłam na medytacji, zlewają się ze sobą.\nMając nieskończoną ilość czasu na trening, zaczęłam eksperymentować z rożnymi zastosowaniami Aion Er’na — niekoniecznie podczas walki. Umiem już idealnie zsynchronizować je z moim tańcem czy korzystać z nich jako stopni między świątynią a moimi komnatami.\nPo kąpieli w duchowych źródłach czuję się szybsza i silniejsza, a moja więź z reliktem się pogłębiła. Sekwencja ciosów, która wcześniej wymagała szesnastu Modlitw do Zmierzchu, teraz potrzebuje zaledwie jedenastu. Nie wiem, czy ta zmiana wynika z mojej kąpieli w wodzie, czy jej temperatury. Nadal jednak tęsknię za gorącymi źródłami Koeshin.\n[Użycie słowa „Zmierzch” niekoniecznie musi tu oznaczać porę dnia, jak utrzymywał poprzedni tłumacz. W tym kontekście może ono równie dobrze odnosić się do techniki walki, roli w obrębie Kinkou, świątyni bądź Aspektu].\n\n\n[fragment nr 206]\nPodczas medytacji nawiedziła mnie wizja. A może wspomnienie?\nPo raz kolejny goniliśmy Wachlarz i jego wyznawców na górę, zapuszczając się w pokrywający ją las. Na nasz widok Darkin ryknął gniewnie, a echo jego krzyku odbijało się między ośnieżonymi szczytami.\nWysłałam Aion Er’na przed siebie, wbijając je w klatkę piersiową szarżującej na mnie z mieczem kobiety. W momencie, gdy usłyszałam za sobą podniesione głosy, moje ucho musnął kunai. Odbiłam w bok, by zabić atakującą nas dwójkę.\nGdy spojrzałam w dół, chcąc poznać tożsamość naszych napastników, okazało się, że nie jestem już na górze.\nOtaczały mnie ściany świątyni — żywe i pełne gniewu. W miejscu, w którym wcześniej był mój towarzysz, teraz stał obcy człowiek, odziany w nieznane mi szaty. Czyżby to kolejne zagrożenie?\nŚwiątynia jest dobrze strzeżona przed napaściami wszelkiego rodzaju — nawet tymi we śnie. Czy to była przepowiednia? A może zbłąkany koszmar? Nie wiem.\nWiem jednak, że nie mogę stracić wiary.\nAni w sprawę, ani w siebie samą. Mam jeszcze wiele do zrobienia.\n[Jest to jedyna „wizja”, o której mowa na przestrzeni 207 odzyskanych fragmentów. Nie jestem w stanie określić, u czyjego boku walczyła, ale kimkolwiek ta osoba była, prawdopodobnie nie należała ona do Kinkou. Jeżeli rzeczywiście jest to istota przetrzymywana w świątyni, to znaczyłoby, że macie wspólnego wroga. Nie widzę żadnych innych przesłanek sugerujących, że istota mogłaby wziąć odwet za lorda przeszłe działania wobec jej braci. W mojej ocenie ostrożność lorda wobec pielęgnowanego gospodarza mogła być… nadmierna]."
    },
    "Yuumi": {
        "name": "Yuumi",
        "region": "Bandle city",
        "image_url": "https://cmsassets.rgpub.io/sanity/images/dsfx7636/universe/a6229d0ef91811bbe60b4bae20956ac581633fa8-1920x1204.jpg?accountingTag=LoL",
        "champ_url": "https://universe.leagueoflegends.com/pl_PL/champion/yuumi/",
        "lore": "Na przedmieściach Bandle City znajdował się niegdyś zalesiony wąwóz, w którym migotały skrzydełka księżycowych ciem, a rzeka pełna była tęczowych ryb. W domku mieszczącym się pośród zielonych drzew mieszkała yordlowa czarodziejka Norra wraz ze swoją kotką, Yuumi.\nUrodzona z magiczną mocą ochrony, Yuumi przez wiele lat rozkoszowała się leniwym życiem, rzucając się na promienie słońca i ucinając sobie drzemki pod myszodrzewami. Gdy miała ochotę na przygodę, dołączała do Norry podczas wypraw przez rzeczywiste i duchowe krainy. Norra spędzała czas na zbieraniu dziwnych przedmiotów, takich jak zniszczone kubki, odłamki kolorowego szkła oraz materiał z zabawnymi wzorami. Każdy z artefaktów badała z olbrzymim szacunkiem, ale Yuumi nigdy nie rozumiała, w jakim celu to robi. Niemniej jednak Yuumi korzystała ze swojej magii, by chronić Norrę, a po powrocie do domu ogrzewała jej stopy.\nDrzwi między światami są bardzo kapryśne i rzadko się otwierają, nawet dla tak zwinnych istot jak koty. Yuumi przyglądała się, jak inni Yordlowie przez wiele dni czekali, aż wschodnia gwiazda ustawi się odpowiednio względem konkretnego kamiennego łuku, albo brodzili pośród bagiennych lilii, wypatrując srebrnego kwiatu, który otworzyłby drzwi. Jednakże Norra posiadała potężną Księgę Wrót, która umożliwiała jej natychmiastowe udanie się w miejsce zilustrowane na jej stronach. Gdy Norra otwierała portal, wraz z Yuumi radośnie wskakiwały między świecące karty, docierały na miejsce przeznaczenia, a po chwili dołączała do nich księga.\nYuumi nigdy nie zwracała większej uwagi na księgę, aż do pewnej bezgwiezdnej nocy, gdy powróciła do domu z wabienia księżycowych ciem za pomocą światła i odkryła, że Norra zniknęła. Zobaczyła księgę na biurku swej pani i w panice zaczęła przeglądać jej strony, zauważając, że część została wyrwana w całości. Nie mogąc odczytać tytułu, Yuumi krzyknęła w rozpaczy, nazywając ją po prostu „Książką”. W odpowiedzi księga zadrżała i Yuumi z zaskoczeniem odkryła, że słyszy fragmenty myśli pośród szelestu papieru. Mimo że nie posiadała głosu, Książka przemawiała głośno i wyraźnie. Yuumi dowiedziała się, że Norra udała się w miejsce tak niebezpieczne, że zniszczyła portal, przez który wyruszyła.\nYuumi wiedziała, że musi uratować Norrę, i zwróciła się do Książki o pomoc. Każda z tysięcy stron prowadziła do innego miejsca wzdłuż magicznych linii przecinających świat rzeczywisty i duchowy. Strona, z której skorzystała Norra, została zniszczona, ale być może Książka mogła przenieść je blisko. Yuumi i Książka musiałyby zbadać każde możliwe wrota. Stała się strażniczką Książki, przysięgając chronić ją z lwią odwagą — gdyby wpadła w niepowołane ręce, drzwi do Bandle City mogłyby stanąć otworem dla nieprzyjemnych gości.\nYuumi i Książka wyruszyły w podróż, odwiedzając niebezpieczne, nieznane krainy. Yuumi próbowała wyczuć zapach Norry w podmuchach wiatru, ale bezskutecznie. Podczas gdy Yuumi czasami robiła przerwy w poszukiwaniach, by podążyć tropem myszy lub odzyskać siły, ucinając sobie kocią drzemkę, Książka zachowywała się irytująco ostrożnie, narzekała na stracony czas i denerwowała się niebezpieczeństwami, które mogły napotkać. Niemniej jednak Yuumi i Książka były zdeterminowane, by odnaleźć swą panią i sprowadzić ją do domu.\nGdy Yuumi wyjątkowo mocno tęskniła za Norrą, często poszukiwała innych towarzyszy. Jednym z jej ulubieńców był noszący drzwi pasterz o gęstych wąsach i donośnym śmiechu. Yuumi odpoczywała na jego ramionach, ochraniając go przed wściekłymi, śnieżnymi duchami sprowadzającymi gradobicia, a on dostarczał jej świeże ryby.\nW końcu Yuumi wyczuła zapach swej pani w rozległych, shurimańskich ruinach. Kopiąc głęboko w piasku, odkryła odłamany kawałek niebieskiej ceramiki, który wyglądał jak fragment jednej z filiżanek Norry. Zanim jednak mogła zacząć kopać głębiej, spod piasku wynurzyła się dzika bestia, a Yuumi i Książka ledwo uciekły. Kotka mogła sobie tylko wyobrażać chaos, który nastałby, gdyby potwór zanurzył szpony w stronach Książki.\nMimo że do siebie nie pasowały, Yuumi i Książka szybko się zaprzyjaźniły, połączone miłością do Norry. Yuumi kontynuuje poszukiwania swej pani, by kiedyś mogła powrócić do ucinania sobie drzemek w słońcu, u boku Norry."
    },
    "Zaahen": {
        "name": "Zaahen",
        "region": "Runeterra",
        "image_url": "https://cmsassets.rgpub.io/sanity/images/dsfx7636/universe_live/df2839a9368239f91af5f94190c806654301e2a7-1920x1080.jpg?accountingTag=LoL",
        "champ_url": "https://universe.leagueoflegends.com/pl_PL/champion/zaahen/",
        "lore": "Razem z Rhaastem krążymy wokół siebie na płaskim szczycie. Walczymy od wielu dni, nieprzerwanie — nawet wtedy, gdy znajdujące się poniżej armie przystanęły, by policzyć zmarłych. Grymas złośliwości wykrzywia jego twarz, sprawiając, że staje się niemal nie do poznania… Niemal.\n„Nisko upadłeś, bracie. Nie jesteś teraz sobą”. Wyciągam ku niemu rękę. „Chodź i walcz u mojego boku w imię dawnych czasów”. Okazałbym litość każdemu bogowi-wojownikowi, na którego poluję, mimo że wiem, iż żaden by jej nie przyjął.\nRhaast wybucha śmiechem. „Dawne czasy? Wtedy, kiedy byliśmy nikim? Dalej zaprzeczasz temu, kim się staliśmy. Brzydzisz mnie”.\nRhaast pochyla się, szykując się do skoku. Ja zaś stoję wyprostowany. Chowam za plecy dłoń, którą wcześniej do niego wyciągnąłem. Mija chwila; słońce obserwuje swych dwóch niegdyś boskich synów rzucających się do walki.\nKażde uderzenie naszych ostrzy porusza niebiosami. Moja złota glewia raz po raz przysłania tarczę słońca, gdy wznoszę ją do każdego kolejnego ciosu. Nad naszymi głowami niebo przybiera kolor posoki, rozpalone trawiącą te ziemie od wielu stuleci wojną. Dźgam go mym ostrzem. On wyprowadza cięcie. Nasze rany krwawią. Każda z nich sprawia, że Rhaast ryczy z radością. Na widok jego uśmiechu uświadamiam sobie, że pochłonęło go szaleństwo. W moim sercu budzi się zimna furia — wręcz niewyobrażalna nienawiść — gdyż oto stoję twarzą w twarz z uosobieniem moich porażek.\n„Czemu do nas nie dołączysz, Zaahenie?” — mówi prowokacyjnie. Jego ozdobione pazurami dłonie jaśnieją od dzierżonej przez niego spaczonej mocy. Gdy dotyka nią jego ciała, pokrywające je rany zamykają się jedna po drugiej. „Ten świat zapomniał, kim są jego panowie. Należy go za to zniszczyć!”\nNie będę zaprzeczał, że w głowie słyszę cichy szept, który marzy o tym samym. Jeśli zwrócę się przeciwko temu światu, zatracę się w furii, żądzy krwi i upadku… Wtedy jednak wszyscy chociaż zatracimy się wspólnie. Jeśli wszyscy zwrócimy się przeciwko temu światu, nikt nie będzie w stanie nas powstrzymać.\nWyrzucam tę myśl z głowy i szykuję ostrze do walki. Znowu się ścieramy.\nRozdzieramy nawzajem swe ciała. Z mojej piersi leje się krew. Zdobi ją głęboka rana, być może śmiertelna. Moje ciało przenika fala ciepła — to boska moc desperacko próbuje ją zasklepić. To jednak nie wystarcza. Upadam na jedno kolano. Moje pióra są zbroczone krwią, a w powietrzu czuć duszący zapach posoki.\nSłyszę, jak ktoś znajdujący się gdzieś niżej wykrzykuje moje imię. To głos starej przyjaciółki nawołującej złamanego boga.\nPrzejeżdżam szponami po swojej ranie, która krwawi coraz bardziej. Moje żyły stają się czarne, a ciało wrze, gdy mięśnie i ścięgna na powrót się łączą.\n„Jesteśmy panami niczego. Jesteśmy Darkinami”. Wstaję. „To nas należy zniszczyć”.\nCzuję gniew, widząc, czym się staliśmy, i oddając hołd bogom, którymi niegdyś byliśmy. Czuję dumę wynikającą z naszej więzi i ból towarzyszący zerwaniu jej podczas walki. Desperacko trzymam się złamanych przysiąg i braterstwa, którymi rządzi wojna między boskością a zepsuciem. Jednak podczas walki wszyscy mamy tylko jeden cel: przetrwać. Dzięki temu jestem sobą. Dzięki temu mogę uciszyć niepokój, zdusić niepewność i wynieść się ponad cierpienie.\nJeśli Darkinów nie da się uratować, należy nas uciszyć.\nWspomnienie znika, pozostawiając po sobie jedynie uczucie pustki mojego więzienia — broni, która mnie wiąże.\nPoza jej granicami wyczuwam ruch. Od ścian świątyni echem odbija się dźwięk kroków. Rozpoznaję je… To moja dawna przyjaciółka, jak zawsze ostrożna. Wydaje mi się, że często podchodzi do mnie blisko, lecz nigdy nie przekracza progu.\nCzy chce mnie uwolnić? Nie uda jej się to. Nie może tego zrobić. Wie tak samo jak ja, że w mojej duszy boskość ściera się z Darkinem.\nJednak gdzieś pomiędzy tymi nieustannymi potyczkami czuję, jak budzi się pewne wspomnienie…\nNiegdyś stałem na stopniach Wyniesienia, skąpany w złotym blasku, a w mojej dłoni spoczywała glewia. Byłem srebrnoskrzydłym bogiem.\nPrzede mną rozciągała się Shurima, której przeznaczeniem było stać się wielkim imperium. Powietrze rozdzierały dźwięki rytualnych bębnów i owacji tłumu liczącego dziesiątki tysięcy. Wśród nich stali bogowie-wojownicy odziani w swe wspaniałe zbroje. Ich oczy wypełniły się szczęściem, gdy dołączałem do ich grona.\nPoprowadziłem wielu innych ku tym samym stopniom. Był to mój obowiązek i honor — powołanie, dzięki któremu mogłem dołączyć do grona na świętym podium. Przyszedłem do nich w ostatnich dniach ich śmiertelnego życia, zapewniłem ich o ich wspaniałości, dzięki której mogli stać się bogami, i obiecałem być ich przewodnikiem ku wieczności.\nWspominam ich takimi, jakimi byli: młody i inteligentny Rhaast wyróżniający się ambicją równie wielką, co jego kosa; nielubiąca wojny Xolaani o dobrym sercu; Varus, nasz głos rozsądku, który zawsze przywoływał nas do porządku; odważna Setaka, duma naszego ludu. To jej oddałem swe ostrze…\nMoją pierś rozpierała miłość na wspomnienie o rodzinie, którą razem tworzyliśmy. Wyciągnąłem swą glewię i poprzysięgłem walczyć u ich boku, by chronić światło będące źródłem naszej mocy.\nWspomnienie znowu znikło wraz z dźwiękiem jej kroków. Znowu pozostałem sam na sam ze swoimi myślami i z toczącą się we mnie wojną.\nTak będzie wyglądać wieczność. Czas pozwala zapomnieć, jednak ja nadal pamiętam każdą przysięgę, każdą twarz i każdą porażkę. Jeśli ktoś znowu mnie wezwie, uratuję ten świat… lub dokończę to, co zaczęliśmy."
    },
    "Zac": {
        "name": "Zac",
        "region": "Zaun",
        "image_url": "https://cmsassets.rgpub.io/sanity/images/dsfx7636/universe/fac08eb25622a7289c44e175ccbed817c32db718-1215x717.jpg?accountingTag=LoL",
        "champ_url": "https://universe.leagueoflegends.com/pl_PL/champion/zac/",
        "lore": "Zac powstał w wyniku kontaktu toksycznego szlamu z chemtechem, który następnie osiadł w jaskini w głębi slumsów Zaun. Mimo takich narodzin Zac ewoluował z prymitywnego szlamu w istotę myślącą, która zamieszkuje kanalizację miejską, co jakiś czas wynurzając się, aby pomóc tym, którzy nie dają sobie rady sami albo w celu odbudowy zniszczonej infrastruktury Zaun.\nGrupa zauńskich dzieci po raz pierwszy spotkała Zaca, gdy puszczały kaczki na jeziorze na śmietnisku i niektóre kamienie były odrzucane w ich stronę. „Odrzucające jezioro” stało się słynne wśród mieszkańców zauńskich slumsów i w końcu zwróciło uwagę podejrzanej kliki chemtechowych alchemików. Pomimo protestów miejscowych mieszkańców, alchemicy przelali zawartość jeziora do cystern i zanieśli substancję do laboratoriów, aby przeprowadzić na niej eksperymenty.\nPo przeprowadzeniu serii eksperymentów alchemicy odkryli, że skrzepnięta masa przebywająca w jeziorze wykazuje psychotropowe skłonności. Krótko mówiąc, naśladowała wszelkie bodźce, które jej dostarczano. Jeżeli traktowano ją dobrze, reagowała z dziecięcą radością i wesołością, ale kiedy testowano reakcje na ból i agresję, wywiązał się chaos, w wyniku którego alchemicy stracili wielu wzmocnionych pomocników.\nWiększość alchemików przypisywało to zwykłym odruchom, ale dwójka z nich nie była co do tego przekonana. Kwestionowali etyczną stronę eksperymentów, których jedynym celem zdawało się być stworzenie potwora o niezrównanej agresji. Gdy wspólnie zaczęli prowadzić śledztwo, odkryli, że projekt jest finansowany przez Saito Takedę, znanego z gwałtownego temperamentu chemicznego barona, który często bywa zamieszany w krwawe wojny gangów. Implikacja była jasna; Takeda chciał stworzyć wojownika, który wzruszeniem ramion skwituje rany śmiertelne dla każdego innego bytu, dostanie się w miejsca niedostępne dla ludzi i wykona każdy rozkaz. Poznali także prawdziwą nazwę projektu: Zauński Amorficzny Ciężkozbrojny.\nGdy obydwaj dociekliwi alchemicy rozważali, jak najlepiej postąpić, zaobserwowali, że reakcje gęstego żelu na bodźce były czymś więcej niż tylko ich kopiowaniem. Jasne stało się, że do zachowań dochodzi bez żadnych bodźców — jego zachowanie świadczyło o świadomości. Stworzenie nazwali Zac i stwierdzili, że wykazuje ono zachowanie myślącej, czującej istoty. Swoje odkrycia przedstawili szefowi zespołu badawczego, ale zostały one zignorowane.\nNie chcąc odpuścić, zaczęli potajemnie starać się odwracać agresywne nauki, które stworzeniu wpajała pozostała część ich zespołu. Zamiast tego chcieli nauczyć Zaca odróżniania dobra od zła, pokazując mu akty altruizmu oraz wielkoduszności. Ich starania okazały się skuteczne, ponieważ Zac okazywał smutek, gdy jedna z badaczek zraniła się w rękę, i reagował źle, gdy inny naukowiec zabił w laboratorium szczura. W końcu nie byli w stanie dłużej tolerować okrutnych eksperymentów, jakie reszta badaczy przeprowadzała na Zacu.\nPewnej nocy podczas obchodów Dnia Postępu w Zaun, gdy laboratorium było puste, przelali Zaca do zbiornika na kółkach i wywieźli do odległej części Zaun. Gdy odkryto, co zrobili, siepacze barona Takedy zaczęli ich szukać. Jednakże Zaun to wielkie miejsce, więc badaczom udało się ukryć przed ścigającymi. Chcieli wypuścić Zaca na wolność, ale on tego nie chciał, ponieważ teraz uważał dwójkę badaczy za swoją rodzinę. Oni jako jedyni okazali mu uprzejmość, a on chciał się od nich nauczyć więcej. Po prawdzie to ucieszyli się z tej reakcji, ponieważ tak bardzo polubili Zaca, że traktowali go jak przyrodniego syna.\nAby pozostać poza zasięgiem ludzi Takedy, zmienili tożsamość i wygląd i zamieszkali w odległym zakątku slumsów, z daleka od ciekawskich oczu. Zac nauczył się naśladować ich głosy i szybko opanował sztukę zmieniania swojej galaretowatej masy w kształty, które umożliwiały mu wydawanie dźwięków. Żył z nimi przez długie lata, ukrywając się w ściekach lub wnękach skalnych, gdy było to konieczne. „Rodzice” Zaca opowiedzieli mu o świecie, w którym żyje, mówiąc, że może być piękny i pełny zachwycających rzeczy. Pokazali mu księżyc wznoszący się ponad Słonecznymi Wrotami, tęczowe odblaski światła na witrażach na dachach hal targowych Zaun oraz tętniące życiem centrum miasta. Wyjaśnili mu także, że świat potrafi być okrutny, a Zac przekonał się sam, że ludzie czasami są niemili, nieuprzejmi, nienawistni i uprzedzeni. Zac odrzucił takie zachowania i pomagał rodzicom, gdy tylko mógł, podczas gdy oni wykorzystywali swoje umiejętności, aby pomagać ludziom bez ściągania na siebie przesadnej uwagi.\nRobili, co w ich mocy, aby leczyć chorych, naprawiać zniszczone maszyny i wykorzystywać wiedzę o chemtechu w dobroczynny sposób. To były wspaniałe lata dla Zaca. Wędrował po Zaun przez praktycznie nieskończoną sieć rur oraz liczne skalne pęknięcia. Mimo że Zac był istotą świadomą, zbyt dużo bodźców ze środowiska mogło czasami przytłoczyć jego zmysły i sprawić, że tymczasowo przejmował dominujące wokół niego emocje, na dobre lub na złe. Czasami nie mógł powstrzymać się przed pomaganiem gnębionym i uciskanym przez przestępców, przez co plotki o jego obecności rozprzestrzeniły się po Zaun. Chociaż większość opowieści było związanych z tym, że pomagał ludziom, niektóre przypisywały mu niszczycielskie działania — zniszczenie fabryki lub rozdarcie skał w pobliżu jednej z dzielnic.\nW końcu te plotki dotarły do Saito Takedy, który wysłał bandę wzmocnionych osiłków, aby odzyskali to, co uważał za swoją własność. Jego alchemicy próbowali — bezskutecznie – odtworzyć proces, dzięki któremu powstał Zac, używając kropel ze zbiornika, w którym przebywał. Takeda chciał odzyskać stworzenie, a jego wzmocnieni ludzie otoczyli dom rodziców Zaca i zaatakowali. Ci nie poddali się bez walki, ponieważ byli badaczami chemtechu i posiadali środki, którymi mogli się bronić, ale ich opór nie mógł trwać wiecznie i w końcu zostali zabici, pomimo tego, że Takeda kazał sprowadzić ich żywych.\nZac badał podziemia mieszczące się głęboko pod Zaun, ale wyczuł kłopoty, w jakich znaleźli się jego rodzice, i pędził rurami na pomoc. Przybył za późno, by ich uratować, a furia, która ogarnęła go na widok ich martwych ciał, była nieporównywalna do czegokolwiek, co kiedykolwiek widzieli ludzie barona. Zac zaatakował, prezentując srogi pokaz rozciągania, druzgotania i miażdżenia. Pochłonięty przez cierpienie i gniew, zniszczył szereg pobliskich domostw, a gdy walka dobiegła końca, wszyscy wzmocnieni mordercy byli martwi.\nGdy silne emocje wywołane walką opuściły Zaca, zniszczenie domów poruszyło jego sumienie i poprzysiągł, że będzie kontynuował dobrą pracę swoich rodziców. Pomógł odbudować to, co zniszczył, ale gdy praca została skończona, natychmiast zniknął w sieci rur.\nTeraz Zac żyje sam, kryjąc się w tunelach i jaskiniach przecinających Zaun, wchłaniając emocje mieszkańców miasta. Czasami go wzbogacają, ale kiedy indziej prowadzą do smutku, ponieważ przyjmuje on zarówno dobro, jak i zło miasta. Pośród mieszkańców Zaun stał się czymś w rodzaju miejskiego mitu; dziwnym stworzeniem, które od czasu do czasu wynurza się z pęknięć skalnych lub uszkodzonych rur. W większości wypadków pomaga wtedy potrzebującym, jednak gdy w mieście panuje ponury nastrój, jego pojawienie się może być powodem do niepokoju."
    },
    "Zed": {
        "name": "Zed",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/db24370ba8674557039c865f6ce0d92128881326-1215x717.jpg?accountingTag=LoL",
        "champ_url": "https://universe.leagueoflegends.com/pl_PL/champion/zed/",
        "lore": ""
    },
    "Zeri": {
        "name": "Zeri",
        "region": "Zaun",
        "image_url": "https://cmsassets.rgpub.io/sanity/images/dsfx7636/universe/316a7a9cb13ca9f24238b10722bcdf0e134dabab-1920x1080.jpg?accountingTag=LoL",
        "champ_url": "https://universe.leagueoflegends.com/pl_PL/champion/zeri/",
        "lore": "Zeri przyszła na świat w dużej, wywodzącej się z klasy robotniczej rodzinie, która otaczała ją ciepłem, opieką i wieloma bardzo silnymi przekonaniami. Trud życia nie był im obcy — niebezpieczeństwa Zaun odebrały im ukochane osoby. Nawet w obliczu cierpienia ich siłę stanowiła jednak wspólnota.\nOd chwili narodzin Zeri była w wyjątkowy sposób związana z elektrycznością. Każdy jej chichot wywoływał iskrę. Jej płacz powodował wyładowania. Magia nie była w Zaun niczym niespotykanym, jednak elektryzujący urok Zeri miał w sobie coś nietypowego. Jego moc zmieniała się w zależności od emocji dziewczynki — niekiedy bywał spokojny i uziemiony, innymi razy wzbierał gwałtownie niczym burza. Jeszcze nim Zeri osiągnęła wiek nastoletni, wszyscy sąsiedzi już wiedzieli, że w większości przypadków za awarie prądu odpowiada właśnie ona, a nie przerwany obwód. Życie w Zaun było pięknym chaosem, jak mawiała jej babcia, i nikt nie uosabiał tego powiedzenia lepiej niż sama Zeri.\nNie wszyscy uważali jednak jej dziwactwa za urokliwe. Dla rodziny i przyjaciół Zeri była kochanym nieszczęściem. Dla innych była… po prostu nieszczęściem. Podczas sporadycznych porywów, kiedy jej pojedyncze ładunki strzaskały jedną czy dwie uliczne latarnie (bo na pewno nie było ich dwanaście), Zeri zdawało się nawet, że widziała przebłyski czegoś — lub kogoś — ale wtedy nie miała czasu się nad tym zastanawiać. Chciała móc lepiej kontrolować swoje niestabilne moce i choć była zdeterminowana, by osiągnąć cel, nie należała do szczególnie cierpliwych osób… a to nie działało na jej korzyść.\nKażda iskra przynosiła jednak kolejną możliwość.\nPewnego dnia, kiedy Zeri przechadzała się między sprzedawcami wystawiającymi się na Antresoli, ziemią wstrząsnęły podziemne wykopy. Drgania błyskawicznie przerodziły się w siejące zniszczenie trzęsienie ziemi. Zeri nie traciła ani chwili — z prędkością błyskawicy ruszyła między walące się budynki, aby wydobyć uwięzione wewnątrz ofiary. Kiedy świat dookoła niej rozpadał się w tumanach pyłu, Zeri przypominała wściekłą smugę. Wiedziała, że chembaronowie mieli w pobliżu kopalnie, które założyli zaraz po tym, jak oświadczyli, że odkryli zasoby o potencjale bijącym hextech na głowę. Nie ujawnili jednak ryzyka, jakie wiązało się z ich niekontrolowanym wydobywaniem.\nIm szybciej Zeri się poruszała, tym większy gromadził się w niej ładunek. Zdała sobie wtedy sprawę z tego, w jaki sposób może wykorzystywać swoje moce i jak wiele znaczą dla niej jej rodzinne strony — nawet jeżeli dla baronów były one niczym. Presja wydobyła z niej wszystko, co najlepsze.\nGdy opadł pył, ocaleni zebrali się razem, aby podziękować Zeri. Pod powierzchnią ulgi w dziewczynie kryła się jednak złość — wiedziała, że mogłaby uratować więcej osób, gdyby tylko potrafiła lepiej nad sobą panować.\nTo, co udało się osiągnąć Zeri, w zupełności jednak wystarczyło, aby przykuć uwagę baronów. Dziewczyna doskonale wiedziała, że będą chcieli do niej dotrzeć, nieważne, ile żyć przy tym poświęcając… a nie mogła narażać innych na niebezpieczeństwo. Nie po raz kolejny. Aby ochronić innych przed samą sobą, Zeri przeczesała gruzy na miejscu katastrofy kopalnianej i skonstruowała kurtkę, która umożliwiła jej opanowanie swojej elektryczności, a tym samym odwróciła od niej wzrok baronów. Teraz była w stanie powstrzymywać swój dar, aby chronić potrzebujących.\nPrzechodząc zniszczonymi ulicami, Zeri widziała dookoła załamanych ludzi. Rodziny z wielkim trudem starały się odbudować swój dobytek, a Zeri pomagała im, jak tylko mogła, bez korzystania ze swoich mocy. Im więcej jednak pomagała, tym więcej widziała. Robotnicy wychodzili z siebie, aby odpalić generatory. Rodzice dwoili się i troili, aby przyrządzić posiłki na niedziałających płytach kuchennych. Ci ludzie nie mieli nikogo, kto by się za nimi wstawił — a już na pewno nie kogoś z jej darem. Zdawała sobie sprawę, że jej dzielnica — ani żadna inna podobna do niej — nigdy nie będzie naprawdę bezpieczna, jeżeli wszystko zostanie po staremu. Baronowie postrzegali ich wyłącznie jako przedmioty, które można porzucić; jako surowce, które można wyeksploatować do cna.\nZeri wiedziała, co należy zrobić. Nie mogła czekać na kolejny „wypadek” przy pracy kopalni. Musiała przenieść tę walkę do baronów.\nDziewczyna ruszyła naprzód niczym jednoosobowa armia, wysyłając wstrząsy elektryczne ulicami całego Zaun. Rozniosły się wieści, że ktoś niszczy linie zaopatrzeniowe chembaronów. Świadkowie mówili o „błyskawicy” uderzającej szybciej, niż można ją zobaczyć. Rozwścieczeni poniesionymi stratami lokalni baronowie zawiązali rzadko wśród nich spotykane przymierze. Ich połączone siły były w stanie krzyżować plany Zeri, gdziekolwiek by się nie udała. Dziewczyna próbowała się dostosować, atakować szybciej… jednak to nie wystarczało w starciu z bezgranicznymi zasobami baronów.\nZeri się wycofała. Jej ciało było wycieńczone, a moce — przygaszone. Baronowie działali wspólnie. Ona była sama.\nKierując się do domu, Zeri godziła się z myślą, że wszystkich zawiodła. Na miejscu zastała jednak swoją rodzinę, przyjaciół, a nawet ludzi, których nie znała — wszyscy byli gotowi stawić czoła swoim ciemiężcom. W swoich odbudowanych domach ludzie odnaleźli rozpaloną na nowo odwagę. Zeri nigdy nie czuła się tak wielce zainspirowana… chociaż to właśnie ona była inspiracją dla pozostałych. To ona była iskierką, która wznieciła ich płomień.\nNie była już sama. Z pomocą sąsiadów matka dziewczyny stworzyła dla niej karabin. Broń ta została wykonana z materiałów podarowanych przez tych, za których Zeri walczyła: ludzi z Antresoli. Amunicję karabinu stanowiły emocje dziewczyny — lufa z przewodzącego elektryczność materiału wzmacniała moc, która płynęła bezpośrednio z rąk Zeri. W zestawieniu z kurtką, którą dziewczyna wcześniej stworzyła, pozwalało jej to na lepszą kontrolę własnego napięcia i ładowanie precyzyjnych — a przynajmniej względnie precyzyjnych — strzałów eksplozywnej energii elektrycznej. Zeri spojrzała ciepło na swoją rodzinę i wszystkich sąsiadów. Sądziła, że wszystkich ich straci przez swój zryw do walki… ale ponieważ ona wstawiła się za nimi, teraz to oni wstawili się za nią.\nWspierana przez swoją społeczność Zeri walczy w imię tych, którzy sami nie mogą podjąć walki. Zaun nie jest idealne. Zeri też daleko do perfekcji. Czasami jednak wystarcza jedna iskierka, aby zmienić świat."
    },
    "Ziggs": {
        "name": "Ziggs",
        "region": "Zaun",
        "image_url": "https://cmsassets.rgpub.io/sanity/images/dsfx7636/universe/9bb7865270e3193e631619fb53d6287d2d341b35-1215x717.jpg?accountingTag=LoL",
        "champ_url": "https://universe.leagueoflegends.com/pl_PL/champion/ziggs/",
        "lore": "Ziggs urodził się z talentem do majsterkowania, ale był nietypowy jak na yordlowego naukowca - chaotyczny i hiperaktywny. Chcąc zostać równie szanowanym wynalazcą co Heimerdinger, w szaleńczym zapale tworzył ambitne projekty. Ośmielały go zarówno wybuchowe porażki, jak i bezprecedensowe odkrycia. Wieści o nieprzewidywalnych eksperymentach Ziggsa dotarły do słynnej Akademii w Piltover, której uznani profesorzy zaprosili go do zademonstrowania swych dzieł. Charakterystyczna dla niego niedbałość w sprawach bezpieczeństwa sprawiła, że prezentacja zakończyła się przedwcześnie, gdyż silnik hextechowy Ziggsa przegrzał się i eksplodował, tworząc ogromną wyrwę w ścianie Akademii. Profesorzy otrzepali się z kurzu i poprosili go o opuszczenie budynku. Zrozpaczony Ziggs przygotował się do powrotu do Bandle City w niesławie. Jednakże nim to uczynił, grupa szpiegów z Zaun zinfiltrowała Akademię i porwała jej profesorów. Wojsko Piltover wytropiło porwanych w więzieniu w Zaun, jednak broń Yordlów nie była w stanie zniszczyć jego ufortyfikowanych ścian. Zdeterminowany Ziggs zaczął pracować nad nową bronią - szybko zdał sobie sprawę, że jego talent do przypadkowego demolowania może pomóc ocalić porwanych.\nNiebawem stworzył nową kategorię hextechowych bomb. Ziggs, zaopatrzony w te prototypy, udał się do Zaun i wkradł się na teren więzienia. Rzucił w budynek ogromną bombą i z radością patrzył, jak ściana rozpada się w pył. Gdy opadł dym, przegonił strażników, ciskając materiałami wybuchowymi. Udał się do celi, wysadził drzwi i poprowadził porwanych ku wolności. Po powrocie do Akademii ukorzeni profesorzy przyznali mu honorowy tytuł „Dziekana Demolowania”. Zrehabilitowany Ziggs z radością przyjął tę nowinę, radując się na myśl o zaprezentowaniu ciągle zwiększającego się arsenału swoich materiałów wybuchowych w Valoranie."
    },
    "Zilean": {
        "name": "Zilean",
        "region": "Runeterra",
        "image_url": "https://cmsassets.rgpub.io/sanity/images/dsfx7636/universe/ed34d635dda272fbcfcba29ce3cea255c22fa8f1-1215x717.jpg?accountingTag=LoL",
        "champ_url": "https://universe.leagueoflegends.com/pl_PL/champion/zilean/",
        "lore": "Icathia, najbardziej jałowa i przeklęta z krain, nie zawsze taką była. Stanowiła dom bogatej i różnorodnej cywilizacji pod rządami miłościwego Axamuka, ostatniego z dawnych magów-królów. Gdy imperium Shurimy rozrastało się na cały kontynent, nawoływania Axamuka do współistnienia w pokoju zostały zignorowane, a jego armie uległy boskim wojownikom z Armii Wyniesionych.\nChoć ta porażka ich upokorzyła, większość Icathian widziała w niej szansę na obopólny rozwój. Przyjąwszy propozycję stania się niezależną satrapią, założyli radę zarządczą złożoną z uznanych magów, filozofów i prawodawców, która miała nadzorować przekazanie władzy.\nPo prawie dziewięciu wiekach rządów imperium młody mężczyzna imieniem Zilean zasilił szeregi rady. Był magiem żywiołów i znakomicie rozumiał rzeczywistość fizyczną. Pobierał nauki od największych umysłów tamtej epoki — począwszy od wspaniałych Yun z Ixtal, na astromantach z Faraj i wielu innych skończywszy.\nIstniał pewien element świata materialnego, który niewielu pojęło w zupełności, lecz Zilean był zdeterminowany, by opanować go do perfekcji.\nCzas.\nCzas był jedyną nieodwołalną stałą wszechrzeczy. Nawet potężni boscy wojownicy nie byli odporni na jego upływ... a byli przedmiotem największej czci w shurimańskiej kulturze.\nOd kiedy stał się częścią politycznych organów, Zilean wyraźniej dostrzegał tłumione niezadowolenie mieszkańców Icathii. Choć ich ziemia zrodziła jednych z najbardziej bohaterskich przywódców i najznamienitszych myślicieli w imperium, żaden z nich nigdy nie został uznany za godnego dostąpienia Wyniesienia. Rada raz po raz wysyłała petycje do imperatora, lecz bez żadnych wyjaśnień odmawiano jej dostępu do Słonecznego Dysku. Mimo wszelkich starań wyglądało na to, że Icathianie nigdy nie zostaną uznani za równych.\nNienawiść narastała w Zileanie, a jednak martwiły go otwarte rozmowy o secesji prowadzone przez jego towarzyszy. Był patriotą z krwi i kości, lecz w obliczu Armii Wyniesionych jakikolwiek bunt mógł skończyć się dla jego rodaków jedynie katastrofą. Chcąc odnaleźć dyplomatyczne rozwiązanie, wybrał się z delegacją do sąsiednich krain — do Kahleek, Kaldugi i Ixtal. W ciągu swojego życia znalazł wielu sprzymierzeńców i teraz namawiał ich, żeby stanęli po stronie Icathii.\nZa każdym razem odpowiedź była taka sama. Nie mieli najmniejszego zamiaru sprzeciwiać się Shurimie. Gdyby pobratymcy Zileana chcieli to zrobić, musieliby zrobić to sami.\nGdy Zilean powrócił do domu, powitała go szokująca wieść — rada podjęła decyzję o ukoronowaniu nowego maga-króla. Jednym tchem z radością opowiedzieli mu o prastarej i zakazanej mocy, którą odkryli, mocy tak ogromnej, że nieomal na pewno zagwarantowałaby zwycięstwo Icathii.\nOpowiedzieli Zileanowi o mocy Pustki.\nPatrzył na tych rozsądnych i mądrych Icathian, ale w ich oczach widział jedynie obłęd. Choć sprawiało mu to ogromny żal, Zilean wolał, żeby jego ojczyzna została zmiażdżona, niż żeby to plugastwo trafiło na wolność.\nNajgorsze obawy Zileana sprawdziły się. Pustka zapanowała nad magami, którzy próbowali ją kontrolować, od razu po tym, jak ją wyzwolili. Icathia była zgubiona.\nKiedy Zilean próbował uciec ze stolicy, zatrzęsła się ziemia. Budynki runęły. Potworności, które nie miały miejsca w żadnym ze światów, wylały się spod ziemi, pędząc przerażonych mieszkańców.\nByli uwięzieni. Setki tysięcy niewinnych miało zginąć. W akcie desperacji Zilean nakłonił tylu mieszkańców, ilu zdołał, żeby schronili się w jego wieży, i dokonał niemożliwego.\nWyrwał cały budynek spod władzy czasu.\nUpadłszy na ziemię, całkowicie wyczerpany Zilean rozejrzał się po znieruchomiałych postaciach wokół siebie. Pustka została wstrzymana, lecz tylko wewnątrz ścian wieży. Na zewnątrz zaś, gdzie niegdyś leżała Icathia, nie było nic.\nZilean poświęcił dziesięciolecia, dążąc do zrozumienia tajemnic czasu i losu, i wydawało się, że tylko on może swobodnie przemieszczać się po anomalii, którą jakimś cudem stworzył. Nie dało się zaprzeczyć, że uratował ludzi. Po prostu nie wiedział, jak cofnąć to, co zrobił, by to osiągnąć. Dzięki głębokiej medytacji i ezoterycznym wynalazkom własnego projektu zaczął odsłaniać nici przeszłości i teraźniejszości, prowadzące do tego momentu. Powoli uczył się, jak poruszać się po nich w poszukiwaniu przyszłości, w której jego wysiłki już zaowocowały...\nWłaśnie tam odnalazł prawdziwe zagrożenie: koniec wszystkiego. Wielką zagładę, która czeka Runeterrę.\nWskutek tego Zilean istnieje teraz wszędzie i zawsze wszędzie istniał. Mimo to jest boleśnie świadomy konsekwencji płynących ze zmieniania świata i tworzenia nowych, nieprzewidzianych przeznaczeń, które często są sprzeczne z pierwotnym celem i prawie zawsze od niego niebezpieczniejsze. Być może jeżeli uda mu się znaleźć sposób na uratowanie swoich pobratymców, zapobiegnięcie większej katastrofie również stanie się możliwe.\nPozostaje tylko pytanie: co będzie w stanie poświęcić, żeby do tego doprowadzić?"
    },
    "Zoe": {
        "name": "Zoe",
        "region": "Targon",
        "image_url": "https://cmsassets.rgpub.io/sanity/images/dsfx7636/universe/6e574007f48ff528ad0f58e0bdd7c7e465c6be2e-1920x1135.jpg?accountingTag=LoL",
        "champ_url": "https://universe.leagueoflegends.com/pl_PL/champion/zoe/",
        "lore": "Jak przystało na naturę jej targońskiego aspektu Zoe przyciągnęła uwagę niebiańskiej krainy w bardzo nieszablonowy sposób. Nie odniosła zwycięstwa w obliczu przeważających sił wroga, nie poświęciła się dla żadnej szlachetnej idei ani nie ukończyła próby, jaką jest zdobycie Góry Targon. Zoe była normalną dziewczyną, z pozoru przypadkiem wybraną spośród Rakkorów.\nJej nauczyciele twierdzili, że ma bujną wyobraźnię, lecz jest nieposłuszna i leniwa, nie potrafi się skupić i bywa psotna. Pewnego dnia, gdy postanowiła porobić coś „mniej nudnego” niż studiowanie świętych tekstów, zauważył ją Aspekt Zmierzchu.\nObserwował, jak ta młoda dziewczyna drwi z wściekłych krzyków goniących ją przez wioskę uczonych kapłanów. Po godzinnej gonitwie zapędzili ją na skraj stromego urwiska, skąd nie miała już dokąd uciec. Zanim belfrzy Zoe zdążyli ją złapać, Aspekt stworzył przed nią sześć przedmiotów: sakiewkę pełną złotych monet, miecz, wypełniony podręcznik, dywan modlitewny, jedwabną linę oraz zabawkową piłkę. Pięć z tych rzeczy pomogłoby jej uciec lub wyjść z tej sytuacji obronną ręką.\nZoe sięgnęła po szóstą.\nNiezainteresowana ucieczką ani ułaskawieniem wybrała piłkę i kopnęła ją w stronę pobliskiego domu. Śpiewała wesoło, gdy piłka odbijała się między nachmurzonymi kapłanami.\nAspekt nie widział takiej radosnej bezczelności w obliczu zagrożenia od czasu, gdy posiadł swoje ostatnie ciało, które zwiastowało koniec Wielkiej Wojny Darkinów. Aspekt, zachwycony beztroską Zoe, otworzył błyszczący portal na szczyt Góry Targon, oferując jej szansę zobaczenia wszechświata. Wskoczyła do portalu tyłem, od razu łącząc się z Aspektem. Zanim zniknęła, zdążyła jeszcze pokazać język swoim oniemiałym nauczycielom.\nTa transcendencja była wyjątkowa i to na skalę niesłychaną dotąd we wszelkich mitach i legendach Targonu. Jednak Zoe nie zaprzątała sobie głowy pytaniem, dlaczego zasady obejmujące Aspekty jej akurat nie dotyczyły. W ogóle nie obchodziły jej żadne zasady. Zamiast tego przemierzała wymiary rzeczywistości na samej krawędzi ludzkiego zrozumienia i igrała z potęgami, które niewielu miało okazję widzieć tak wcześniej, jak i później.\nGdy Zoe wróciła do domu, dla niej minął zaledwie rok, choć w Runeterze upłynęły całe stulecia. Pełna młodzieńczej ciekawości zastanawiała się, co ją w międzyczasie ominęło. Na szczęście potrafiła już samą myślą przemierzać strumienie czasu. Była świadkiem, między innymi, wzlotu i upadku „wielkiego pancernego wredniaka” Mordekaisera, zniszczenia Błogosławionych Wysp wskutek „imprezki duchów-ponuraków”, kataklizmów „wojny święcących kamyków” i narodzin nowego narodu u boku „niefajnego lasu”.\nSzczególnie jedna rzecz rzuciła się Zoe w oczy — nie była sama. Po świecie ludzi krążyły też inne Aspekty, i to więcej niż kiedykolwiek wcześniej. Więcej przyjaciół do poznania! Jednak one wciąż ignorowały ją i zdawały się bardziej zaabsorbowane własnymi knowaniami w przestrzeni pomiędzy światami. Zaintrygowana Zoe udała się ku gwiazdom, gdzie znalazła wielkiego kosmicznego smoka Aureliona Sola.\nSmok wyraźnie jej nie znosił, tak jak wszystkich Aspektów, ale Zoe zawsze do niego wracała, próbując odkryć, dlaczego jest tak zgorzkniały. Z jego bombastycznych i samochwalczych tyrad wywnioskowała, że inne Aspekty go poniżyły, obdarzając go przeklętym artefaktem, który wysysał jego moc.\nZoe współczuła biednemu „kosmicznemu pieskowi” i poprzysięgła robić, co w jej mocy, by go chronić. Ze swojej strony Aurelion Sol przynajmniej przestał odgrażać się, że ją zniszczy, gdy wreszcie uda mu się sięgnąć po od dawna należną mu zemstę.\nNikt nie jest pewien, czy ta znajomość wynika z jej kaprysu, zaborczości, a może z natury kosmicznego psotnika.\nUczeni i mistycy z Góry Targon zazwyczaj radują się na wieść o narodzinach Aspektu… ale nieprzewidywalna natura Zoe wprawia ich w konsternację, bo nawet ona sama nie wie, co może zwiastować jej obecność. Pewne jest jedynie to, że Runeterra znalazła się u progu wielkiej transformacji, która może skutkować chaosem, destrukcją i rozlewem krwi."
    },
    "Zyra": {
        "name": "Zyra",
        "region": "Ixtal",
        "image_url": "https://cmsassets.rgpub.io/sanity/images/dsfx7636/universe/35938ca5eed918f72a683ee4ce8fce265cdf2a53-1215x717.jpg?accountingTag=LoL",
        "champ_url": "https://universe.leagueoflegends.com/pl_PL/champion/zyra/",
        "lore": ""
    }
}