[
    {
        "name": "Aatrox",
        "region": "Runeterra",
        "image_url": "https://cmsassets.rgpub.io/sanity/images/dsfx7636/universe/da41f44e7ab5b24f336e8c6198e04fdb13ee5554-1920x1080.jpg?accountingTag=LoL",
        "champ_url": "https://universe.leagueoflegends.com/tr_TR/champion/aatrox/",
        "lore": "Darkin Kılıcı'nı iblis sananlar da oldu, ilah da. Her halükârda, hakkında bir sürü hikâye anlatıldı. Ama gerçek adını da, düşüşünün öyküsünü de bilenler yok denecek kadar az.\nÇölün kumlarının imparatorluğu yutmasından çok önceki devirlerde, Shurima'nın ünlü ve kahraman bir savaşçısı, adı artık unutulmuş bir semavi varlığın dünyadaki bedeni olmak için Güneş Kursu'nun önüne getirilmişti. Yükseliş'e ermekle ödüllendirilen bu savaşçının altın rengi şafak ışığından kanatları vardı. Zırhı, ışığını sonsuz karanlığın ötesine bile yollayabilen bir umut yıldızı gibi parlıyordu.\nAdı Aatrox'tu. Her asil savaşın en ön safında o vardı. Hareketleri o kadar dürüstçe ve adildi ki diğer ilah-savaşçılar hep onun bayrağı altında toplanır, on bin Shurima'lı ölümlü savaşa onun ardından yürürdü. Yükseliş'e ermiş savaşçı kraliçe Setaka, Icathia isyanını bastırmak için yardımını istediğinde Aatrox tereddütsüz kabul etti.\nFakat isyancıların dünyaya salacağı dehşetin boyutlarını kimse tahmin edememişti. Hiçlik, Icathia'lı kerametçilerin boyunu hızla aşarak karşısına çıkan her canlıyı ufalayıp yok etmeye başladı.\nAatrox ve kardeşleri yıllar süren umutsuz bir savaş vererek sonunda Hiçlik'in gözü dönmüş ilerleyişini durdurmayı başardılar ve dünyaya açılan en büyük yarıkları mühürlediler. Ama karşılaştıkları dehşet, bu olaylardan sağ çıkabilen ve kendilerine Güneşten Doğan adını takmış olan Yükseliş'e ermiş savaşçıları sonsuza dek değiştirmişti. Shurima muzaffer olmuştu ama bu zaferi getiren savaş ülkeden de, soylu Aatrox'tan da çok şey götürmüştü.\nZamanla Shurima, tüm imparatorlukların eninde sonunda çökeceği gibi çöktü.\nSavunacak bir hükümdar, varlıklarını tehdit eden Hiçlik'e karşı verilecek bir sınav olmayınca Güneşten Doğanlar birbirlerine düştüler. Sonunda anlaşmazlıkları, dünyalarından kalan yıkıntıları ele geçirmek uğruna yapılan bir savaşa dönüştü. Bu çatışmadan kaçan ölümlüler onlara, duydukları nefreti yansıtan yeni bir isim verdiler: darkin.\nAhlaki değerini yitirmiş bu varlıkların Runeterra için en az Hiçlik istilası kadar tehlikeli olduğunu gören Targon'lular, sonunda olaylara müdahale etti. Bu savaşta Alacakaranlığın Sureti'nin ölümlülere darkinleri nasıl hapsedeceklerini öğrettiği, yeni ortaya çıkan Savaşın Sureti'nin ise pek çok kişiyi bir araya getirip onlara karşı mücadele edebilmelerini sağladığı söylenir. Hiçbir düşmandan korkmayan Aatrox ve orduları bu savaşa hazırdı. Faka bastırıldıklarını ise çok geç anladı. Bin tane sönmüş güneşten bile daha büyük bir güç, onu sayısız defa savaşa götürdüğü kılıcın içine çekti ve ölümsüz özünü sonsuza dek kılıca bağladı.\nBu kılıç artık Aatrox'un zindanıydı. Bilinci boğucu, sonsuz karanlığın içine hapsedilmiş, ölme yetisi bile elinden alınmıştı. Aatrox yüzyıllar boyu bu cehennemden beter hapishaneden çıkmaya çalıştı. Ta ki kim olduğu bilinmeyen bir ölümlü büyük bir ahmaklık edip kılıcı yeniden savaşa götürmeye karar verene kadar. Aatrox bu fırsatı kaçırmadı. İradesiyle ölümlünün iradesini kırdı ve bedenini zorla kendi asıl haline benzetti. Fakat bütün bunlar yeni bedeninin canını çabucak alıverdi.\nSonraki yıllarda Aatrox, üstün bir güce ve dayanıklılığa sahip pek çok kadın ve erkeğin bedenini ele geçirip kullandı. Yaşarken böyle büyülerden pek anlamazdı ama zamanla bir ölümlüyü bir nefeslik süre içinde kontrol altına almayı öğrendi. Savaşırken de daha iri ve güçlü olmak için kurbanlarını yiyebileceğini fark etti.\nAatrox, Yükseliş'e ermiş eski haline dönebilmek için bir çare arayarak Runeterra'yı umutsuzca, durup dinlenmeden, karış karış gezdi. Fakat kılıcın bilmecesi çözülemiyordu. Sonunda ondan hiç kurtulamayacağını anladı. Çalıp kaba saba bir biçim verdiği insan eti, gözüne eski halinin gülünç bir taklidi gibi görünmeye başlamıştı. Kılıçtan az daha büyük bir hücreden başka bir şey değildi. Çaresizlik ve tiksinti yüreğine kök salmaya başladı. Bir zamanlar Aatrox'ta beden bulan semavi güçler hem yeryüzünden hem de hatıralardan tamamen silinmişti.\nBu adaletsizliğin verdiği hiddetle, ancak bir mahpusun ümitsizliğinden ortaya çıkabilecek bir çözüm buldu. Kılıcı yok edemiyor, kendisi de içinden çıkamıyorsa; o zaman sonsuz yok oluşu kucaklayacaktı.\nAatrox şimdi bu acımasız amacını gerçekleştirmek için gittiği her yere savaş ve ölüm götürüyor. Körü körüne bağlandığı umut, tüm evreni son bir kıyamet savaşına sürükleyebilmek. Bu savaşta her şey, ama her şey yok olursa belki kılıcın ve kendisinin de ortadan kalkacağını umuyor."
    },
    {
        "name": "Ahri",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/0619a0db80701ccb952027a51bcfea713ea9f75f-1215x717.jpg?accountingTag=LoL",
        "champ_url": "https://universe.leagueoflegends.com/tr_TR/champion/ahri/",
        "lore": ""
    },
    {
        "name": "Akali",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/40f31a2bd25a32f90183e28bf304ea2bf764d38c-1920x1080.jpg?accountingTag=LoL",
        "champ_url": "https://universe.leagueoflegends.com/tr_TR/champion/akali/",
        "lore": "Dizginsiz büyüler diyarı Ionia'nın hayat dolu halkı ve güçlü ruhları uyum içinde yaşamaya çalışıyor. Ama bazen bu huzur dolu dengeyi korumak hiç de kolay olmuyor. Bazen birilerinin müdahale etmesi gerekiyor.\nKinkou, kendini Ionia'nın kutsal dengesinin koruyucusu olarak gören bir tarikat. Tarikatın sadık üyeleri hem ruhani hem maddi dünyada gezerek iki dünya arasındaki anlaşmazlıkları çözüyor, gerektiği zaman da güç kullanarak müdahale ediyorlar. Bu tarikatın üyelerinden meşhur Gölgenin Yumruğu Mayym Jhomen Tethi'nin, Akali adlı bir kızı oldu. Mayym ve eşi Tahno, kızlarını Alacakaranlığın Gözü Büyük Usta Kusho'nun dikkatli liderliğiyle yönetilen Kinkou Tarikatı'nın saflarında büyüttüler.\nAilesinin göreve gitmesi gerektiğinde, Akali'ye tarikatın diğer üyeleri ebeveynlik yaptı. Fırtınanın Kalbi Kennen küçük kızla saatlerini geçirerek ona shuriken kullanmanın inceliklerini öğretti ve güçlü olmaktansa hızlı ve çevik olmasına ağırlık verdi. Akali zaten “büyümüş de küçülmüş” bir çocuktu. Verilen her bilgiyi, suyu emen bir sünger gibi benimsiyordu. Annesiyle babasının yolundan gideceği kısa sürede belli oldu. Büyük Usta'nın kendisine selef seçtiği oğlu Shen'le birlikte, kendini Ionia'nın dengesini korumaya adamış yeni bir kuşağa liderlik edecekti.\nFakat denge uzun süre korunamaz. Kinkou tarikatı da bir gün ikiye bölündü.\nZed adında, dikbaşlılığından ötürü Kinkou'dan ayrılmış eski bir üye geri dönüp Kusho'yla şiddetli bir çatışmaya tutuştu. Sonunda, kanlı bir darbeyle liderliği ele geçirdi. Akali; annesi Mayym, Shen, Kennen ve birkaç başka üye ile doğudaki dağlara kaçtı. Tahno ne yazık ki kaçabilenlerin arasında değildi.\nKinkou'nun Zed'in eliyle acımasız Gölge Tarikatı'na dönüştürülmesi tamamlanmak üzereydi. Fakat yeni Alacakaranlığın Gözü olan Shen, kaybettiklerini yeniden kurmaya niyetliydi. Kinkou'nun üç temel felsefesine geri döneceklerdi: Yıldızları Seyretmek ile tarafsız olmak, Güneş'i Yolunda Tutmak ile yargı vermek ve Ağacın Budanması ile dengesizliğin ortadan kaldırılması. Sayıları artık çok azdı ama çömezleri eğitip düzenlerini onardılar ve sayıları bir kere daha arttı.\nAkali on dört yaşına basıp Kinkou eğitimine resmi olarak başladığında, yeni Gölgenin Yumruğu olarak annesinin yerine geçmekte kararlıydı.\nDövüş konusunda tam bir dâhiydi. Savaşırken kullanılan bir çeşit orak olan kama'yı ve atılarak kullanılan bıçaklar olan kunai'leri kullanmakta hemen ustalaşmıştı. Diğer tarikat üyelerinin çoğunun aksine büyü gücü olmasa da annesinin unvanına layık olduğunu kanıtlamıştı. Bir süre sonra annesinin yerine yaşça en küçük çömezlerin eğitimine yardımcı olmaya başladı.\nAma Akali'nin gözünden hiçbir şey kaçmıyor, içinde fırtınalar kopuyordu. Kinkou ile Gölge Tarikatı, Noxus işgali nedeniyle istemeye istemeye ateşkes ilan etmiş olsa da yurdunun acılar içinde boğulduğuna şahit oluyordu. Amaçlarını gerçekleştirip gerçekleştiremediklerini sorgulamaya başladı. Ağacın Budanması, kutsal dengeyi tehdit edenlerin ortadan kaldırılması anlamına geliyordu. Ama Shen ona hep kendisine hâkim olmasını söylüyordu.\nOnu engelliyordu. Kendi ruhunu mantralarla, meditasyonla yatıştırabilirdi ama rakiplerini beylik sözlerle yenemezdi. Yaşından ileri zekâsı bir süre sonra itaatsizliğe dönüştü. Shen'le tartıştı, ona kafa tuttu ve Ionia'nın düşmanlarını kendi yöntemiyle ortadan kaldırdı.\nKinkou'nun yetersizliğini, bütün o ruhani denge ve sabır konuşmaları yüzünden hiçbir başarı elde edemediğini bütün tarikatın önünde ilan etti. Ionia'lılar maddi dünyada ölüyorlardı. Akali de bu dünyayı savunacaktı. Suikastçı olmak üzere eğitim almıştı. O zaman suikastçı olacaktı. Artık tarikata ihtiyacı yoktu.\nShen ona karşı çıkmadı, ayrılmasına izin verdi. Bu yolun, Akali'nin kendi başına yürümesi gereken bir yol olduğunu biliyordu. Belki bir gün yine onlara dönecekti ama dönecekse de bu kararı kendisi verecekti."
    },
    {
        "name": "Akshan",
        "region": "Shurima",
        "image_url": "https://cmsassets.rgpub.io/sanity/images/dsfx7636/universe/07c43e3534cea074a4dbcf273dfcf3220cfc40b7-1920x1080.jpg?accountingTag=LoL",
        "champ_url": "https://universe.leagueoflegends.com/tr_TR/champion/akshan/",
        "lore": ""
    },
    {
        "name": "Alistar",
        "region": "Runeterra",
        "image_url": "https://cmsassets.rgpub.io/sanity/images/dsfx7636/universe/c80ba28d8903e2279bca02b0d3b0192b11dc0f96-1215x717.jpg?accountingTag=LoL",
        "champ_url": "https://universe.leagueoflegends.com/tr_TR/champion/alistar/",
        "lore": "Noxus'a direnen çok ulus oldu ama hiçbiri Büyük Duvar Dağlarının klanları kadar uzun süre karşı koymadı. Bu yiğit minotorlar kadim Zaun şehrine giden kara ticaret yollarını yüzyıllar boyu korumuş olsa da Valoran'ın genelindeki daha büyük savaşlara katılmaktan hep kaçınmışlardı.\nAsil savaşçı Alistar tüm klanlardan saygı görürdü. Dağın zirvelerinde yankılanan kükremesi minotor topraklarına izinsiz girenlerin en cesurunu bile korkutup kaçırırdı. Savaştaysa karşısına sadece ahmaklar çıkardı. Ama yine de meclisler toplandığında türdeşlerini diğer fani ırklarıyla daha sıkı bağlar kurmaya teşvik eden o olurdu. Pek çok kişi minotorları canavar ya da havyan sanıyordu. Bu da onlarla kurulan her iletişimi tatsızlaştırıyor, dışlanmalarına neden oluyordu.\nSonra Noxus, bu durumu düzeltme vaatleriyle geldi. Elçi olarak Tewain Hanesi'nin başını yollamışlardı. Bu kadın onlara imparatorluğun, doğudaki bir kıyı şehri olan Basilich'i almaya hazırlandığını açıkladı. Fakat bunu dağların güçlü klanları olmadan yapamayacaklarını söyleyip tarafsız bir bölgede barış görüşmesi yapmalarını rica etti.\nPek çok minotor bu teklifi kabul etmeye istekliydi. Bu sayede Noxus'a katılarak istedikleri güce kavuşacaklar, kabul göreceklerdi.\nFakat Alistar şüpheciydi. Son yıllarda pek çok Noxus'lu öncü birliğiyle karşılaşmıştı. Onların hilekâr ve kurnaz bir halk olduğunu biliyordu. Bu nedenle klanı Tewain'le buluşmaya onu gönderdi. Yanına da en güçlü savaşçılarından ellisini kattılar. Herhangi bir ittifak teklifini reddedeceklerdi. Diğer klanlar nasıl isterse öyle yapabilirdi ama Alistar uzaklarda yaşayan bir “Yüce General”in emrine girmeyi kabul edemezdi.\nAlistar'la yanındakiler, ateşkes bayrakları altında ihanete uğradı.\nDaha büyük klanlar çoktan Noxus'a sadakat yemini etmişti. Alistar rengini belli eder etmez bu klanların temsilcileri hemen onun üstüne çullandı. Savaş hızlı ve kanlı oldu. Alistar, Leydi Tewain'in kafasını elleriyle bizzat parçaladı ama kendisinin de savaşçılarının da zincire vurulması uzun sürmedi. İsyan çıkarmakla suçlanarak uzaklardaki Noxus başkentine doğru yola çıkarıldılar.\nBu talihsiz minotorlar, Can Pazarı adı verilen mide bulandırıcı bir gladyatörlük festivalinde başkentin Hesaplaşma arenalarına atıldı.\nAlistar kana susamış seyircilerin tezahüratları karşısında dehşete kapıldı. Yanındaki minotorlara savaşmamaları, bu Noxus'lulara hevesle bekledikleri canice gösteriyi yaşatmamaları için yalvardı.\nFestival yirmi bir gün sonra sona erdiğinde, kabilesinden bir tek Alistar hayatta kalmıştı. Kalabalığın onu taş ve çürük meyve yağmuruna tutmasından, art arda bir sürü Hesapçı'nın karşısına çıkarılmaktan gözü dönmüş bir hayvan gibi savaşmak... ve düşünmek zorunda kalmıştı. Öldürdükçe öldürdü, sonunda yurdunun anıları bile kana bulandı.\nAlistar, arenalarda çalışan bir hizmetçi olan Ayelia'yla karşılaştığında eski halinden eser kalmamıştı. Genç kızı ilk gördüğünde diğer herkes gibi kendisinden korkacağını ya da onu kışkırtmaya geldiğini sanmış, böğürerek kafesinin parmaklıklarına saldırmıştı. Ama Ayelia ne korktu ne de alay etti.\nKız her gün yanına gelerek onunla saygıyla ve şefkatle konuştu. Sonunda Alistar ona aynı şekilde cevap verdi. Ayelia'nın memleketini de Noxus ele geçirmişti. Alistar'ın çektiklerini görünce, bu nefretlik şehirden birlikte kaçmaları gerektiğine karar vermişti. Kafesin parmaklıkları arasından fısıldayarak planlarını anlattı ve Alistar yıllar sonra ilk defa yurdunu, onun nasıl elinden alındığını düşünüp öfkelenmeden hatırlayabildi.\nAyelia bir gece Alistar'a hücresinin anahtarını getirdi. Bu kaçışı ayarlamak için çok fedakârlık yapmıştı. Alistar yardımlarının karşılığını on misliyle vereceğine yemin etti.\nAceleyle nehre gittiler. Orada onları bir yük teknesi bekliyordu. Fakat tam binerlerken gölgelerden Noxus'lu casuslar fırladı. Alistar kendini savaşa attı. Öfkeden gözü hiçbir şey görmüyordu. Ayelia ona defalarca seslendi ama Alistar duymadı.\nAlistar saldıranların hepsini öldürdüğünde tekne çoktan uzaklaşmış, Ayelia'yı da beraberinde götürmüştü. O da yaya olarak güneye kaçtı. Hizmetçi kızı her yerde aradı ama izine bile rastlayamadı. Esir mi alınmıştı? Öldürülmüş müydü? En ufak bir ipucu bile bırakmamış gibiydi.\nBirkaç hafta sonra Noxus bir askeri darbeyle kapkaranlık temellerine kadar sarsılınca arena minotorunun kaçışı unutulup gitti.\nAlistar artık kimliğini olabildiğince gizleyerek tek başına yolculuk ediyor. Noxus'un ele geçirdiği bölgelerdeki halkı direnişe teşvik ediyor ve ezilenlerle sömürülenlerin adına dövüşüyor. Ancak kalbindeki utançtan kurtulup her kötülüğün ve her iyiliğin karşılığını verdiğinde öfkesini geride bırakıp dağlardaki yurduna dönecek.\nVe uğradığı her şehirde hâlâ Ayelia'nın akıbetini soruşturuyor."
    },
    {
        "name": "Amumu",
        "region": "Shurima",
        "image_url": "https://cmsassets.rgpub.io/sanity/images/dsfx7636/universe/bd6e23113bfc701f4b5e05ed94811a44f62ae723-1215x717.jpg?accountingTag=LoL",
        "champ_url": "https://universe.leagueoflegends.com/tr_TR/champion/amumu/",
        "lore": "Shurima'lı yalnız ve melankolik Amumu, bir arkadaş bulabilmek ümidiyle dünyayı karış karış dolaşıyor. Etkisi altında olduğu kadim lanet yüzünden dokunduğu, sevdiği her şeyin felaketi olduğundan, sonsuza dek yapayalnız kalmaya mahkûm. Onu gördüğünü iddia edenler ufak yapılı, yosun rengi, sargılarla kaplı Amumu'yu yaşayan bir cesede benzetiyor. Amumu, nesiller boyu anlatılan ya da dile getirilmeyen pek çok efsaneye konu olmuş; öyle ki, artık ona dair neyin gerçek neyin yalan olduğunu ayırt etmek imkânsız bir hâl almış durumda.\nShurima'nın çetin halkı, bazı gerçeklerden oldukça emindir: Rüzgâr sabahları her zaman batıdan eser, gökte dolunay varken mideyi tıka basa doldurmak uğursuzluk getirir ve gömülü hazineler, her zaman en ağır taşın altında bulunur. Ancak Amumu'un hikâyesi, onlardan biri değil.\nBazı söylentiler Amumu'nun, Shurima'nın başındaki en eski ailenin bir ferdi olduğunu ve etini hızla çürüten korkunç bir hastalığın pençesine düştüğünü anlatır. Ailenin en küçüğü olan Amumu, odasında karantinada yaşar ve duvarların ötesinden hıçkırıklarını duyan hizmetçi bir kızla arkadaşlık eder. Bu kız tahtın yalnız varisine saraydaki son haberleri anlatır ve onu büyükannesinin mistik güçlerine dair hikâyelerle avutur.\nBir sabah Amumu'ya hayattaki son erkek kardeşinin de vefat ettiğini ve böylece onun Shurima İmparatoru olduğunu haber verir. Bu acı haberi tek başına kaldırmasını istemediğinden, kapıyı açarak onu teselli etmek için içeriye koşar. Kıza sarılan Amumu, dokunuşuyla onu da ailesiyle aynı korkunç kadere mahkûm ettiğini fark edip ellerini geri çekse de nafiledir.\nKız öldükten sonra, büyükannesi genç imparatora lanetler yağdırır. Ona göre Amumu, torununun katilidir. Lanet etkisini gösterdiğinde, Amumu kehribarın içine hapsolan bir böcek misali o ıstırap dolu anın içinde tutsak kalır.\nDiğer bir hikâyedeyse korkunç bir kibirden, zalimlikten ve zorbalıktan bahsedilir. Genç yaşta Shurima İmparatoru olan Amumu, güneşin onu kutsadığına inanarak halkını, kendisini tanrı kabul etmeye ve ona tapınmaya zorlar.\nAmumu altın bir yeraltı mezarının içinde gömülü, Angor'un Gözü adı verilen ve ona gözlerini kaçırmadan, yürekli bir şekilde bakabilenlere sonsuz yaşam bahşettiği söylenen kadim bir eşyanın peşindedir. Köleleriyle birlikte yıllar yılı bu hazineyi bulmak için uğraşır; onu yeraltındaki labirentvari dehlizlerde taşıyan köleleri, Amumu ilerleyebilsin diye önden giderek vahşice tuzaklara yakalanıp can verir. Sonunda muazzam, altın kemerli geçide ulaşan Amumu, burada düzinelerce taş ustası adamına mühürlü kapıyı açmalarını emreder.\nGenç imparator Angor'un Gözü'ne kavuşmak için aceleyle içeri dalınca, köleleri ellerine geçen şansı değerlendirerek taş kapıyı Amumu'nun arkasından kapatıp mühürler. Kimileri, çocuk yaştaki imparatorun uzun yıllar karanlığa mahkûm olduğunu, yalnızlıktan delirip kendi derisini parçaladığını ve bu yüzden bandajlara sarılı olduğunu söyler. Göz sayesinde uzun yıllar hayatta kalan Amumu, geçmişte yaptığı hataları düşünerek tefekküre dalar; ancak sonsuz yaşamın bedeli, sonsuza dek yalnız kalmaktır.\nBir gün, arka arkaya yaşanan şiddetli depremlerle anıt mezar parçalanınca, imparator aradan ne kadar zaman geçtiğini bilmeden dışarı çıkar. Bundan böyle amacı, geçmişte diğerlerine yaşattıklarını telafi etmektir.\nBaşka bir hikâyede Amumu, Shurima'nın ilk ve tek yordle hükümdarıdır ve insan kalbinin saflığına olan inancıyla tanınır. Onu hakir görenlere inat, tek bir gerçek arkadaş edinene dek bir dilenci olarak yaşamak üzerine yemin ederek Shurima'lıların, hemşerilerinin yardımına koşacağını söyler.\nOysa hırpani görünümlü bu yordle'ın yanından geçen binlerce insandan hiçbiri, ona yardımcı olmak için elini uzatmaz. Amumu'nun kederi zamanla içinde öyle büyür ki, sonunda kalp kırıklığından hayata gözlerini yumar. Ancak ölüm, onun için bir son değildir. Bazıları onu halen geceleri çölde dolaşıp, insanlara olan inancını tazeleyebilecek birilerini ararken gördüğünü iddia eder.\nHikâyeler farklı olsa da, ortak noktaları görmek zor değil. Ne yaşanırsa yaşansın Amumu her seferinde boşluğa düşmeye, ilelebet yalnız ve arkadaşsız kalmaya mahkûm. Yalnızlığını dindirecek birilerini bulmak için sonsuza dek çabalıyor ve lanetli varlığı, dokunduğu herkesi ölüme sürüklüyor. Sobada ateşin en harlı yandığı soğuk kış gecelerinde, asla onu avutacak bir arkadaş bulamayacağını bilerek çölde çaresizce gözyaşı döken Hüzünlü Mumya'nın sesini duymak mümkündür.\nKefaret, akrabalık, belki de azıcık bir yakınlık kırıntısı; Amumu'nun aradığı her ne ise, şafakta rüzgâr nasıl hep batıdan eserse, onun da aradığını henüz bulamadığı kesin."
    },
    {
        "name": "Anivia",
        "region": "Freljord",
        "image_url": "https://cmsassets.rgpub.io/sanity/images/dsfx7636/universe/9c05e1b1637da1f1a26dfb122aa049875c49598c-1215x717.jpg?accountingTag=LoL",
        "champ_url": "https://universe.leagueoflegends.com/tr_TR/champion/anivia/",
        "lore": ""
    },
    {
        "name": "Annie",
        "region": "Runeterra",
        "image_url": "https://cmsassets.rgpub.io/sanity/images/dsfx7636/universe/1ef1763d5ea8eea5c5661a362571cbf655c4b716-1215x717.jpg?accountingTag=LoL",
        "champ_url": "https://universe.leagueoflegends.com/tr_TR/champion/annie/",
        "lore": ""
    },
    {
        "name": "Aphelios",
        "region": "Targon",
        "image_url": "https://cmsassets.rgpub.io/sanity/images/dsfx7636/universe/13d6778903fe6ab73298998e20405e15130fca5f-1900x1122.jpg?accountingTag=LoL",
        "champ_url": "https://universe.leagueoflegends.com/tr_TR/champion/aphelios/",
        "lore": "Ay, Targon Dağı'nın baş döndüren yükseklikteki yamaçları üzerinde asılı durur. Hem çok uzaktadır hem de gerçek olamayacak kadar yakın görünür.\nTargon Dağı'nda yaşayan Lunari inancı mensupları, maddi ayın ruhlar âlemindeki yansımasının gölgesinde kalarak tutulduğu nadir bir \"ay kavuşması\" sırasında doğan Aphelios'la ikiz kız kardeşi Alune'yi yazgının çocukları olarak görüp doğumlarını büyük sevinçle karşıladılar.\nİki çocuk kaderin işaretini taşıdıklarını biliyorlardı. Doğumlarını muştulayan göksel olayı yankılarcasına Aphelios bedence taş gibi sağlam, Alune de ayın ruhani yansıması gibi büyük bir sihir gücüne sahip olarak doğmuştu. Sofuluk derecesinde inançlı olan kardeşler gizem, derin düşünce ve keşif üzerine kurulu bir inanışta yetişti ve karanlığı sadece inançları yüzünden değil, onları koruyabilecek tek şey olduğu için kucakladı.\nTargon Dağı'nı yöneten Solariler, Lunarileri kafir kabul edip gizlenmeye zorlamıştı. Öyle ki çoğu artık Lunarilerin varlığını bile unutmuştu. Lunariler gölgelere çekilerek Solarilerin gözünden uzak tapınaklarda ve mağaralarda yaşamaya başladılar.\nAphelios, diğer Lunarilere örnek olma zorunluluğu yüzünden büyük bir baskı hissediyordu. Tılsımlı ay taşından yapılma silahlarıyla yorulmak bilmeden çalışıyordu. Başkalarının kanını dökerek inancını koruyabilmek için idmanlarda kendi kanını döküyordu. Şiddetli duyguları olan ve çabuk incinen bir yapısı vardı. Başka arkadaşlıklar aramak yerine kız kardeşiyle çok derin bir bağ kurdu.\nAphelios Lunarileri korumak için gitgide daha tehlikeli görevlere gönderilirken Alune ondan ayrı olarak kâhinlik eğitimi alıyor, parlak sihrini kullanarak gizli yolları ve gerçekleri ayın ışığıyla ortaya çıkarıyordu. Zaman içinde görevleri, Alune'nin kardeşiyle birlikte büyüdükleri tapınaktan ayrılmasını gerektirdi.\nAlune'den ayrı kalan Aphelios'un inancı zayıfladı.\nKendine bir amaç bulmak için ne yapacağını bilemedi. Sonunda karanlıkların içine törensel bir yolculuk yapmaya gönüllü oldu. Lunarilerin bu yolculukta yörüngelerini, yani hayattaki amaçlarını bulacağı söylenirdi. Ayın ışığını takip ederek bir su birikintisine vardı. Suyun yüzeyinin hemen altında nadir bulunan noctum çiçekleri açmıştı. Bu çiçekler zehirliydi ama damıtıldıklarında içeni gecenin gücüne açık hale getiren bir sıvı elde ediliyordu.\nNoctum çiçeklerinin özünü içen Aphelios öyle büyük bir acı duydu ki başka hiçbir şey hissetmez oldu.\nBundan kısa süre sonra, Marus Omegnum adlı kadim bir tapınak yüzyıllardır ilk defa ruhlar âleminden maddi âleme geçmeye başladı. Dağdaki Lunariler, semavi döngünün ilerleyişini ve güç dengesinin değişimini görmek için gizlendikleri yerlerden çıkıp toplandı.\nTapınak her ortaya çıkışında, büyü gücü yüksek tek bir kişiyi içine kabul ederdi. Bu seferki Alune olacaktı. Yörüngesi onu tapınağa götürüyordu. Genelde hiçbir istekte bulunmayan Aphelios törene katılmayı rica etti.\nFakat tapınak iki dünyayı ayıran örtüden ışıl ışıl bir sihir gösterisiyle geçerken, geceyi çok daha çiğ bir ışık doldurdu. Semavi döngü kendi lehlerine döndüğü halde Lunariler her nasılsa bulunmuşlardı.\nBir Solari ordusu üstlerine saldırdı. Lunari kafirliğini ateş ve çelikle ortadan kaldıracaklardı. Her şey bitmiş gibiydi. Aphelios bile yenilmişti. Ay taşından silahları paramparça şekilde yerde yatıyordu. O, noctum özüne ulaşmaya çalışırken dudaklarındansa kan sızıyordu.\nSavaş devam ederken Alune de tapınağın derinliklerine doğru ilerliyordu. Merkezine ulaştığında, gerçek potansiyeli açığa çıktı. Aphelios noctum'un verdiği acının içinde Alune'nin gücünün onu sarmaladığını hissetti... ve onun sesini duydu. Kız kardeşi hafif bir fısıltıyla büyüsünü Aphelios'un ellerine uzattı. Büyü katılaşıp ay taşına dönüşerek kaybettiği silahların yerini aldı.\nAphelios'un becerisi ve Alune'nin büyü gücü, ay ile ruhani yansımasının kavuştuğu gibi kavuştu.\nSolariler gün doğumunu görecek kadar yaşamayacaktı.\nAlune'nin gücü arttıkça genç kadın tapınağı Solarilerden korumak amacıyla onu içinde kendisiyle birlikte ruhlar âlemine itti. Alune tapınağın odaklayıcı etkisiyle artan büyü gücünü bir mihrak bulduğu sürece her yere yansıtabiliyordu. Aphelios'un damarlarında akan zehir de ideal bir hedefti.\nYazgılarını ancak şimdi anlamışlardı. Aphelios acıyla kendi içini boşaltacak, bu sayede ayın gücüyle dolacaktı. Alune tapınakta tek başına yaşayacak ama dünyayı kardeşinin gözlerinden görebilecek ve ona rehberlik edebilecekti.\nFedakârlık ve ıstırapla birbirlerine bağlanacak, birlikte Lunarilerin ihtiyaç duyduğu silah haline geleceklerdi. Sadece ayrı kalmaları halinde birlikte olabileceklerdi. Ruhları iki âlemi ayıran örtünün iki yanından birbirine değecek, hep uzakta ama inanılmaz derecede yakında olacaktı. Bütünleşip akıllarının ermediği bir şeye dönüşeceklerdi.\nSaldırıdan kurtulup tekrar dağın gölgelerine çekilen Lunarileri korumak için, Aphelios'un suikastçı becerilerinin kapsamı ve etkisi Alune'nin büyüsüyle ona yaptığı, birlikte tamamladıkları görevlerle mükemmel hale gelen çeşit çeşit silahla arttı.\nTargon'un güç dengeleri değiştiği ve Solariler Lunarilerin hâlâ hayatta olduğunu öğrendiği için Aphelios'la Alune'ye her zamankinden çok ihtiyaç var."
    },
    {
        "name": "Ashe",
        "region": "Freljord",
        "image_url": "https://cmsassets.rgpub.io/sanity/images/dsfx7636/universe/ea9b9dbb6d0ee8234f67ff97872729a16333acb2-1920x974.jpg?accountingTag=LoL",
        "champ_url": "https://universe.leagueoflegends.com/tr_TR/champion/ashe/",
        "lore": "Ashe, kabilelerin birbirine yaptığı acımasız akınların ve klanlar arasındaki kanlı savaşların, soğuk rüzgârların uluması ve tundranın amansız soğuğu kadar doğal olduğu Kuzey Freljord'da doğdu.\nAshe hem az nüfuslu, anaerkil Avarosa kabilesinin şefi Grena'nın tek kızı hem de bir Buzdoğan'dı. Buzdoğanlar, nesillerdir yaşadıkları toprakların sihriyle aralarında bir bağ bulunan ve Gerçek Buz'un gücünü kullanabilmek gibi nadir yetenekleri olan savaşçılardı. Herkes Ashe'in annesinin izinden giderek kabilenin yeni şefi olacağını farz ediyordu; ancak onun şanda şöhrette gözü yoktu. Savaşçı soyunun ve doğaüstü yeteneklerinin omuzlarına yüklediği büyük sorumluluk yüzünden kendini herkesten kopuk, yalnız ve sıkıntılı hissediyordu.\nTek tesellisi Ornnkaal Kayalıkları'ndaki yaz avları sırasında onlarla kalan, kardeş bir kabileye üye ve Ashe'le yaşıt bir Buzdoğan olan Sejuani'ydi. İki kız arasındaki arkadaşlık çocukluklarını şekillendirmişti ama ergenliğe girmelerinden hemen önce birbirlerinden kopmak zorunda kalmışlardı. Grena her ne yaptıysa Sejuani'nin kabile şefi olan büyükannesini gücendirmiş, iki kabile arasındaki dostluk aniden bitmişti.\nKısa süre sonra, artık gençliğini yitirmeye başlayan Grena halkını eski görkemli günlerine döndüreceğini umduğu “Avarosa'nın Tahtı”nı aramaya koyuldu. Taht aslında kıymetli ve büyülü eşyalardan oluştuğu iddia edilen ama gerçek olup olmadığı bilinmeyen bir defineydi.\nFakat Grena kehanetlere ve efsanelere duyduğu inanç yüzünden pek çok risk alıyor, bu yüzden kabilesi sık sık zayıf düşüyordu. Sonunda, başka bir kabilenin bölgesine yaptıkları tehlikeli ve gereksiz bir saldırı sırasında Grena öldürüldü. Ani ölümü Ashe'i kaçmak zorunda bırakmıştı. Kabile üyelerinin çoğu ise hayatını kaybetmişti.\nPeşinde düşmanlarıyla bir başına kalan Ashe, annesinin son haritasını takip ederek ıssız bir buz dağına doğru yöneldi. Burada gerçekten de Avarosa'ya ait olabilecek bir mezar ve onun Gerçek Buz'dan yapılma yayını buldu. Bu silahı kullanarak annesinin öcünü aldı. Sonra batıya yöneldi.\nAshe görev bilincinden midir, yalnızlıktan mıdır bilinmez ama karşılaştığı dağınık Ocakkanlı, yani insan kabilelerini korumaya başladı ve bu sayede ünlendi. Esir alma geleneğine uymayı reddetti. Onun yerine bu çaresiz insanları yeni kabilesinin eşit üyeleri yaptı. Böylece şöhreti hızla yayıldı. Kısa süre içinde, pek çok kişi Ashe'in sadece Avarosa'nın yayını taşımakla kalmayıp efsanevi savaşçının bizzat kendisi olduğuna inanmaya başladı. Freljord'u birleştirmek için yeniden doğmuştu.\nAma masallar takipçilerinin karnını doyurmazdı. Güneye yaptıkları uzun göç, kabileyi açlıktan ölmenin eşiğine getirmişti. Böylece Ashe, hakkındaki efsanelerden faydalanmaya başladı. Onları kullanarak güçlü ve geniş topraklara sahip güney kabileleriyle anlaşmalar yaptı. Kabilelere, onları birleştirerek komşu krallıklara rahatça kafa tutacak bir ulus haline getirmeyi vaat etmişti.\nBu yeni ittifaklar beraberlerinde yeni tehlikeler de getirdi. Ashe çabucak kendini bir politik çekişmenin merkezinde buldu. Freljord kabilelerinin yöneticileri olan savaş analarının evlenmesi beklenirdi. Eşini önde gelen kabilelerin birinden seçecek olursa diğerleri öfkelenecekti. Ashe isterse birden fazla koca alabilirdi ama bu da çekişmenin kendi evine taşınıp alevlenmesine neden olacaktı. Sonuçta dökülecek olan kan, kurmak için dişini tırnağına taktığı ittifakları bozacaktı.\nBu soruna bulduğu çözüm, soyu neredeyse tükenmiş bir dağ klanına üye, yoksul, avare bir savaşçı olan Tryndamere'di. Adam ne ruh gezginiydi ne de doğanın güçlerinden gelen güçleri vardı; ama Ashe'in yeni kurduğu başkente gelir gelmez, kendini bulduğu her düello ringine atmıştı. Hiçbir şeye aldırış etmeden savaşıyor, klanından geriye kalan yokluk içindeki bir avuç insanın daha güçlü kabilelerden birine katılmaya layık olduğunu kanıtlamaya uğraşıyordu; fakat acımasız savaş tarzı ve olağandışı kuvveti Freljord'lulara göre bile aşırıydı. Pek çok kişi, onun kötücül sihirden güç aldığından şüpheleniyordu. Bunlara kulak asmayan Ashe, Tryndamere'e ilk ve tek yeminlisi olması karşılığında halkını kendi halkına katmayı teklif etti.\nTryndamere gönülsüz de olsa kabul etti. Evlilikleri politik amaçlarla yapılmış olmasına rağmen aralarında gözle görülür bir çekim vardı. Bu çekim yavaş yavaş gerçek bir sevgiye dönüştü.\nAshe şimdi, kuşaklardır Freljord'da kurulmuş en büyük kabileler birliğinin başı; ancak kurduğu bu birlik iç entrikaların, yabancı güçlerin, şiddet yanlısı Kışın Pençesi'nin sürekli büyüyen ordusunun ve Ashe'in en azından inanıyormuş gibi yapması gereken sözde bir kaderin sürekli yıkmakla tehdit ettiği gergin bir barışın üstünde dengede durmaya çalışıyor."
    },
    {
        "name": "Aurelion sol",
        "region": "Runeterra",
        "image_url": "https://cmsassets.rgpub.io/sanity/images/dsfx7636/universe/216b65d9b80814d4ca010d3068cfb84c785e4ad4-1215x717.jpg?accountingTag=LoL",
        "champ_url": "https://universe.leagueoflegends.com/tr_TR/champion/aurelionsol/",
        "lore": "Gecenin karanlığında ortaya çıkan kuyruklu yıldızlar, genelde ani bir değişikliğin veya huzursuzluğun habercisi olarak yorumlanır. Bu alevli alametlerin kehanetleriyle yeni imparatorluklar yükselir, eski kültürler yıkılır ve hatta yıldızların kendileri bile göklerden kaybolur...\nAsıl gerçekse belki de tüm bunlardan daha vahimdir.\nAurelion Sol olarak bilinen ilah, daha Runeterra'daki fani ırklar ortaya çıkmadan önce bile kadim bir varlıktı. Varoluşun ilk nefesiyle birlikte doğan Aurelion Sol ve ona benzeyen varlıklar, ilahi âlemin devasa hiçliğinde dolaşıyor, bu uçsuz bucaksız boşluğu parıldayan ışıklarına tanık olanlara neşe ve mutluluk getirecek mucizelerle doldurmak istiyordu.\nAurelion Sol, yolculuğu esnasında nadiren kendisine denk varlıklarla karşılaşırdı. Ebedi Suretler hissiz ve kayıtsız şeylerdi. Varoluşa pek bir katkıda bulunmaz, sadece yaratılışın doğasına dair benmerkezci felsefeler türetmekle uğraşırlardı.\nFakat bir gün Aurelion, çağlar öncesinde hayat verdiği önemsiz bir güneşin ışığının altında yatan bir şey keşfetti. Bir dünya. Yeni âlemler.\nBunu kimin, neden oluşturduğunu bilmiyordu ama bu gezegenin kendi eseri olmadığından emindi.\nBu dünyaya sıra dışı şekilde ilgi duyan Suretler, onun buraya yaklaşmasını diledi. Burada hayat, sihir ve kendilerinden daha yüce bir varlığın rehberliği için yalvaran genç medeniyetler vardı. Muhteşem haşmetinin etkisi altında kalan bu yeni kitleyle koltukları kabaran Aurelion Sol, onların kendisine duyduğu hayranlığın tadını çıkarmak için yıldızlardan gelen büyük ve acımasız bir ejderha olarak dünyaya indi.\nTargon adlı önemsiz topraklarda yaşayan ufak insanlar, Aurelion Sol'ü güneşin bahşettiği altın ışık olarak adlandırdı ve Suretler bu kişilere ejderha için uygun bir adak sunmalarını emretti. Faniler bölgedeki en yüksek dağın doruğuna tırmandı. Ona sihirden özenle ve kurnazca yapılmış ve üstüne semavi âlemin esrarengiz motifleri kazınmış ihtişamlı bir taç sundular.\nAurelion Sol, taç alnına değer değmez bunun bir hediye olmadığını anladı.\nLanetli şey öyle bir kuvvetle Aurelion Sol'ün başına perçinlendi ki ejderhanın gücü bile onu hareket ettirmeye yetmedi. Aurelion Sol, güneş ve onun oluşumuna dair sahip olduğu tüm bilgilerin kendisine kıyasla çok daha düşük zekâlı varlıklarca çalındığını ve irdelendiğini hissedebiliyordu. Daha da kötüsü, tacın gücü onu göklere geri fırlatarak bir daha o dünyaya yaklaşmasını engellemişti.\nEjderha çaresizce Targon'un sahtekâr Suretlerinin fanilere devasa ve parıldayan bir kurs inşa ettirişini izledi. Bu yapıyı kullanan insanlar, bilinmeyen ve bir gün gerçekleşeceğine inanılan bir çatışmada kullanılacak ölümsüz ilah savaşçılar yetiştirmek için onun semavi gücünden faydalandı.\nŞaşkına dönen Aurelion Sol, bakılmayan ve ilgi gösterilmeyen diğer yıldızların gökkubbeden bir bir kaybolduğunu görebiliyordu. Tacın kontrolünü kırmak için çabalayıp duruyordu. Onların ışığını bu evrene bahşeden kişi oydu! Neden şimdi Suretler ve onların alçak piyonlarının tutsağı olmalıydı? Güneş Kursu başarısız olduğunda mutluluk içinde kükredi. Ama çok geçmeden ondan çok daha güçlü, ikinci bir kurs inşa edildi. Sonunda kaderine boyun eğdi. İlah savaşçıların önce rakiplerini, sonra saf karanlıktan doğan yaratıkları ve sonunda birbirini öldürmesini izledi.\nDaha sonra dünya, yıldız ejderi gözünü açıp kapayıncaya dek gerçekleşen sihir felaketleriyle sarsıldı ve Aurelion Sol sonunda Targon'un ve nefret ettiği Suretlerin savunmasız kaldığını anladı. Dikkatle dünyanın etrafında döndü ve onu sürgün eden sihrin zayıfladığını fark etti. Tacından her biri gökleri bir kuyruklu yıldız misali aydınlatan altın parçacıklar dökülmeye başladı.\nÖzgürlük ve intikam hayalleri tarafından baştan çıkarılan Aurelion Sol, artık Runeterra'yı ebedi öfkesiyle yakıp yıkmak istiyor. Bu dünya, kozmik dengenin bir kez daha onun lehine döneceği yer olacak. Ardından Yıldızların Hâkimi'nin gücünü çalmaya cüret edenleri nasıl bir sonun beklediğini tüm evren görecek."
    },
    {
        "name": "Azir",
        "region": "Shurima",
        "image_url": "https://cmsassets.rgpub.io/sanity/images/dsfx7636/universe/869c235b670785d9b5910217f20383812c05e822-1215x717.jpg?accountingTag=LoL",
        "champ_url": "https://universe.leagueoflegends.com/tr_TR/champion/azir/",
        "lore": "Ölümsüzlüğün eşiğine yaklaşmış gururlu bir adam olan Azir, çok eski zamanlarda Shurima'nın ölümlü bir imparatoruydu. Zaferlerin en büyüğünü yaşarken kibri yüzünden ihanete uğradı ve öldürüldü. Şimdiyse aradan geçen bin yılın ardından Yükselişe ermiş, muazzam bir güçten oluşan bir varlık olarak tekrar doğdu. Kumlara gömülmüş şehri tekrar ayağa kalkarken Azir, Shurima'yı eski görkemli günlerine döndürmenin peşinde.\nShurima İmparatorluğu geçmişte, Yükselenler adında yenilmez savaşçıların önderliğindeki güçlü orduların fethederek kendine bağladığı pek çok farklı bölgenin birleşiminden oluşan ve devamlı büyüyen bir diyardı. Hırslı ve güç tutkunu bir imparatorun yönettiği Shurima, çağının en büyük ülkesiydi; başkentinin kalbinde, havada asılı olan güneş kursundan yayılan güneşin gücüyle kutsanmış verimli topraklara sahipti.\nKimse imparatorun en küçük ve en önemsiz görülen oğlu Azir'in ileride büyük bir adam olacağına ihtimal vermiyordu. Önünde ondan önce tahta çıkacak o kadar çok kardeşi vardı ki, asla imparator olamayacağı belliydi. Herhalde ruhban sınıfına katılır ya da kıyıda köşede kalmış eyaletlerden birinin valisi olurdu. Çelimsiz bir çocuktu ama okumayı çok severdi; Yükselişe ermiş kahramanlardan Renekton'un sıkı dövüş dersleri için antrenman yapmaktansa, Büyük Nasus Kütüphanesi'nde bulunan metinler üzerinde çalışmayı tercih ederdi.\nParşömen, kitap ve yazıtlarla dolup taşan raflar arasında Azir bir gün, ustasının talep ettiği metinleri aramak için devamlı oraya gelen genç bir köleyle tanıştı. Shurima'da kölelere isim vermek yasaktı; ama iki oğlan arkadaş oldu ve Azir bu kuralı çiğneyerek dostunun ismini 'paylaşan kişi' anlamına gelen Xerath koydu. Xerath'ı, kişisel kölesi konumuna getirdi (onu tehlikeye atmamak için ismini halk içinde dile getirmiyordu) ve iki kafadar, birlikte Shurima'nın geçmişini ve Yükselişe ermiş kahramanları araştırarak tarihe duydukları ilgiyi paylaştı.\nBir gece babası, kardeşleri ve Renekton'la her sene yaptıkları gibi imparatorluğu dolaşırken, kervanları meşhur bir vahada mola verdi. Azir ve Xerath yıldızlara bakmak ve kütüphanede inceledikleri gökyüzü haritalarına kendilerininkini eklemek için gece yarısı sessizce oradan sıvıştı. Onlar gökteki şekillerin kalıplarını çizerken, imparatorluğun düşmanları tarafından gönderilmiş bir grup suikastçı, kervanlarına saldırıyordu. Suikastçılardan biri, çöldeki iki çocuğu gördü ve Azir'in boğazını kesmek için onlara doğru atıldı; ancak buna izin vermeyen Xerath, arkadan üzerine atlayarak onu durdurdu. O debdebede Azir, çıkardığı hançerini suikastçının boğazına sapladı.\nAzir ölü adamın kılıcını kaptığı gibi vahaya doğru koştu, ancak suikastçılar çoktan defedilmişti. Renekton imparatoru korumuş ve saldırganları katletmişti; ancak Azir'in kardeşlerinden hayatta kalan olmamıştı. Azir babasına Xerath'ın ne kadar cesur olduğunu anlattı ve onu ödüllendirmesini istedi; oysa babası anlattıklarına dikkat bile etmedi. İmparatora göre o, ilgisini çekmeye değmeyecek bir köleden fazlası değildi; ama Azir, Xerath ve kendisinin bir gün kardeş sayılacağına dair yemin etti.\nİmparator başkente döndü. On beş yaşına gelmiş olan Azir, artık varisiydi ve onu korumak için suikastçıları gönderdiğine inandığı gruplara karşı kanlı ve acımasız bir kampanya başlattı. İmparator, ona ihanet ettiğini düşündüğü herkesten intikam almaya çalışırken, Shurima yıllarca paranoya ve cinayetlerle çalkalandı. Tahtın varisi olmasına rağmen Azir'in hayatı pamuk ipliğine bağlıydı. Babası ondan nefret ediyor, kardeşlerinin yerine onun ölmüş olmasını arzu ediyordu ve imparatoriçe halen doğum yapabilecek kadar gençti.\nAzir savaş eğitimlerine ağırlık verdi; vahada yaşadıkları saldırıda, aslında dövüş sanatları konusunda ne kadar deneyimsiz olduğu ortaya çıkmıştı. Renekton genç veliahtı eğitme görevini üstlendi ve Azir, onun himayesi altında kılıç savurup kalkan kullanmayı, askerlere emretmeyi, çatışmanın akışını ve gel-gitli doğasını okumayı öğrendi. Gerçekten güvendiği tek kişi olan Xerath'ı ise sağ kolu olarak atadı. Kendisine daha iyi danışmanlık yapabilmesi/önerilerde bulunabilmesi için ona, bilgi neredeyse oraya gitme görevini verdi.\nYıllar yılları kovalıyor, ancak her gebeliği düşükle sonuçlanan imparatoriçe, bir türlü yeni bir bebeği kucağına alamıyordu. O doğum yapamadıkça, Azir bir nebze daha güvendeydi. Saray halkı bir lanetin varlığından bahsediyor, hatta olanlar için genç veliahtı suçluyordu. Azir ise masum olduğunu savunuyor, bu tarz suçlamaları açık şekilde yapanları idam etmekten bile çekinmiyordu.\nSonunda, imparatoriçenin sağlıklı bir erkek çocuğu dünyaya getirdiği gece, Shurima'da korkunç bir fırtına patlak verdi. Odası ardı ardına düşen yıldırımlarla sarsılan imparatoriçe, yeni doğmuş çocuğuyla birlikte feci şekilde can verdi. İmparatorun haberi duyunca acıdan deliye dönerek kendi canına kıydığı duyurulsa da; muhafızlarıyla birlikte sarayda paramparça ve küle dönmüş iskeletlerinin bulunduğuna dair hikâyelerin yayılması uzun sürmedi.\nAzir ailesini kaybetmenin şaşkınlığını yaşarken, imparatorluğun ise bir lidere ihtiyacı vardı. Genç veliaht, Xerath'ın da desteğiyle tahta çıktı. İlerleyen on senede, katı ama adil yönetimiyle Shurima'nın sınırlarını daha da genişletti. Kölelerin hayatını iyileştirmek için reformlar yaparken, bin yıllık geleneği alt ederek onlara özgürlüklerini kazandırmak için gizlice planlar yaptı. Planlarını Xerath'tan bile saklıyordu ve kölelik konusu, aralarındaki süregelen anlaşmazlığın temelini oluşturuyordu. İmparatorluk, kölelik sistemi üzerine inşa edilmişti ve çoğu soylu aile, zenginliğini ve nüfuzunu onlara borçluydu. Böylesine kemiklere işlemiş kurumları bir gecede devirmek imkansız olduğundan, Azir planlarını halkına açıklayacak olsa, onları gerçekleştiremeden yok edileceklerini biliyordu. Azir, Xerath'ı kardeşi olarak tanıtmayı ne kadar istese de, Shurima'daki tüm köleleri özgürlüğüne kavuşturmadan bunu yapması mümkün değildi.\nXerath uzun yıllar boyunca Azir'i siyasi alanda hasımlarından korudu ve imparatorluğun genişlemesine danışmanlığıyla yol verdi. Azir'in evliliğinden ve kötü yönlendirmelerle birlikte olduğu cariye ve kölelerden pek çok çocuğu oldu. Xerath'sa onun dünyanın gördüğü en büyük imparatorluğa sahip olmak konusundaki büyük vizyonunu destekledi. Ancak ona göre Azir, bütün cihana hükmedebilmek için yenilmez olmalı, adeta tanrılaşmalıydı; yani Yükselişe ermeliydi.\nİmparatorluk gücünün zirvesine yaklaşırken Azir, Yükseliş törenine katılarak Nasus'un, Renekton'un ve şanlı atalarının yanındaki yerini alacağını duyurdu. Bu kararı pek çok kişi şüpheyle karşıladı; Yükseliş oldukça tehlikeli bir törendi ve yalnız hayatını Shurima'ya adamış ve hizmetleri için onurlandırılacak kişilere yaşamının sonuna yaklaştıklarında yapılırdı. Yükseliş'e kimin ereceğine Güneş Rahipleri karar verirdi; bir imparatorun kendi kendini buna layık ilan etmesi şaşılacak şeydi. Fakat Azir, bu ihtiyatsız kararından geri dönecek değildi; kibri de tıpkı imparatorluk toprakları gibi hızla büyümüştü. Böylece halkına da boyun eğmek kaldı.\nTören günü sonunda gelip çattı ve Azir, binlerce asker ve on binlerce tebaasının nezaretinde Yükseliş Platformu'na doğru ilerlemeye başladı. Renekton ve Nasus kardeşler, Xerath'ın bildirdiği acil bir duruma müdahale etmek için oradan ayrılmıştı; ancak bu, Azir'i kader anına doğru ilerlemekten alıkoymadı. Şehrin kalbinde yer alan tapınağın tepesindeki muazzam altın kursa doğru ilerledi ve güneş rahipleri törene başlamadan hemen önce Xerath'a dönerek sonunda onu azat etti. Üstelik sadece onu da değil; bütün köleleri.\nXerath ne diyeceğini bilemiyordu, oysa Azir'in söyleyecekleri daha bitmemişti. Onu kucakladı ve yıllar önce söz verdiği gibi sonsuza dek kardeşi olduğunu açıkladı. Rahipler, güneşin gücünü toplamak için törene başladığında, arkasını döndü. Ama bilmediği bir şey vardı: Xerath'ın bilgiye olan düşkünlüğü, yalnız tarih ve felsefeyle sınırlı kalmamıştı. İçinde habis bir tümör gibi büyüyen özgürlük arzusu zamanla onu yiyip bitiren bir nefret hissine dönüşürken Xerath, kara büyü sanatında ustalaşmıştı.\nTörenin en can alıcı noktasında eski kölesi, Azir'e tüm kudretiyle saldırdı ve onu çıktığı yerden düşürdü. Xerath onun yerini alırken, rünlerle çevrili çemberin korumasından çıkan Azir, güneşin ateşiyle kavruldu. Işığın güçle doldurduğu Xerath, ölümlü bedeni dönüşmeye başlarken haykırdı.\nBu tören onun için düzenlenmemişti ve böylesine muazzam güce sahip semavi enerjileri farklı yere yönlendirmenin çok ağır sonuçları vardı. Yükseliş töreninde toplanan güç, dışarı doğru patladı ve Shurima yerle bir oldu. İnsanlar yanıp küle dönüştü, heybetli saraylar şehrin tamamıyla birlikte kumlara gömüldü. Güneş kursu gökten düştü. Yapımı asırlar süren bu görkemli medeniyet, bir adamın hırsı ve diğerinin yanlış kişiye yönelttiği nefreti yüzünden aniden yok oldu. Azir'in şehrinden geriye kalan tek şey, kumlara gömülü harabeler ve katledilen halkının gece rüzgârlarında uğuldayan çığlıklarıydı.\nAzir ise bunların hiçbirini görmedi. Onun için her şey hiçlikten ibaretti. Hafızasında yer eden en son anı, acı ve ateşten ibaretti; tapınağın zirvesinde onun ve imparatorluğunun başına gelenlerden bihaberdi. Sonsuza dek unutulmaya yüz tutmuştu, ta ki Shurima'nın başına gelen felaketten binlerce yıl sonra, kendi soyundan hayatta kalan son kişinin kanı, tapınağın kalıntılarına dökülüp onu diriltene dek. Azir yeniden doğmuştu, fakat hâlâ eksikti; o yılmaz iradesinden geriye kalanlarla ayakta tuttuğu vücudu, havada uçuşan kum zerrelerinden halliceydi.\nBedeni yavaş yavaş cismani bir hal aldığında, yıkıntılar arasında dolaşmaya başladı ve bir hançerin sırtına haince saplandığı bir kadın cesedine rastladı. Onu tanımıyordu, ancak kadının yüz hatları kendi soyundan gelenleri andırıyordu. Shurima'nın bu evladını kucağına alıp onu bir zamanlar Şafağın Vahası dedikleri yere taşırken, aklında ne imparatorluğa ne de güce dair düşüncelerden eser kalmamıştı. Vaha bomboş ve kuruydu; ama Azir'in attığı her adımda taşlı zeminden berrak sular yükseliyordu. Azir kadının vücudunu vahanın şifalı suyuna daldırdı. Kanlar akıp giderken, hançerin onu yaraladığı yerden geriye yalnız belli belirsiz bir yara izi kalmıştı.\nBu özverili davranışının ardından Azir birden ateşten bir sütunun içinde göğe yükseldi. Shurima'nın büyüsü onu canlandırdı ve olması gerektiği gibi Yükselişe ermesini sağladı. Güneşin sonsuz parlaklığı içine akarak etrafındaki muhteşem zırhı oluşturdu ve ona kumlara hükmetme gücünü bahşetti. Azir kollarını kaldırdı ve yerle bir olmuş şehri, çölün altında geçirdiği yüzyılların tozunu üzerinden atarak yükseldi. Güneş kursu bir kez daha göğe yükseldi ve tapınakların arasından tekrar dökülmeye başlayan şifalı sular, imparatorun emriyle ışıldayarak dalgalandı.\nAzir, yeniden yükselttiği güneş tapınağının merdivenlerini çıktı ve kumlara şehrinin son anlarını tekrar canlandırmalarını emretti. Kumdan hayaletler, ona şehrin uzun zaman önce yaşanan sonunu gösterirken Azir, Xerath'ın ihanetini dehşet içinde seyretti. Ailesinin katledilişine, imparatorluğunun yıkılışına ve gücünün ondan çalınışına gözyaşları içinde tanık oldu. Eski dostunun içindeki nefretin derinliğini ancak şimdi, bin yıl sonra anlayabilmişti. Artık Yükselişe ermiş birinin gücü ve öngörüsüyle Azir, Xerath'ın dünyanın uzak bir köşesinde olduğunu hissetti ve kendine kumdan bir ordu yarattı. Güneş ışıkları tepedeki kursta alev alev yanarken, Azir yemin etti.\nBenim olanı geri alacağım ve topraklarıma tekrar hükmedeceğim!"
    },
    {
        "name": "Ambessa",
        "region": "Noxus",
        "image_url": "https://cmsassets.rgpub.io/sanity/images/dsfx7636/universe/fe4125e7d5135486c5bb6941641e53316fb90c59-1920x1080.jpg?accountingTag=LoL",
        "champ_url": "https://universe.leagueoflegends.com/tr_TR/champion/ambessa/",
        "lore": "Günümüz Noxus'unun en güçlü ailelerinden birinde dünyaya gelen Ambessa Medarda'nın alınyazısında belki de mütemadiyen yücelik yatıyordu. Ailesi, eski asil soylardan biri sayılmasa da kuruluşundan bu yana imparatorluk çapında muazzam ölçüde saygıya mazhar oldu ve nüfuza erişti. Hesapçıların şan ve şöhret uğruna arenalarda hayatlarını riske atmalarını izleyerek büyüyen Ambessa, akan kana küçük yaşta şahit oldu. Henüz savaşın heyecanını bilecek yaşta olmasa da her karşılaşmayı inceler, her hamleyi içselleştirirdi.\nHildenard Savaşı'nın ardından babası, hayatını kaybeden askerlerin kılıçlarını toplaması için onu gönderdi. Daha bir çocuk olmasına rağmen Ambessa, gözünü etrafındaki ölüm ve vahşetten bir an olsun kaçırmadı. Günün sonunda ölümün korkulması gereken değil, saygı duyulacak bir şey olduğunu öğrenmişti.\nFedakârlık başlı başına asaletti. Yücelik bunu gerektirirdi.\nMedarda ailesinin Shurima kıyılarında tüccarlık yaptıkları zamanlardan bu yana nesiller boyunca aktarılan düsturu hem çöl tilkisinin hem de korkutucu kurt efsanesinin erdemlerini benimsiyordu. Haliyle çocukluğunda aldığı dersleri hiç aklından çıkarmayan Ambessa'nın askerliği seçmesi ve herkesin kendi gibi ailesinin onuru için kararlı bir şekilde harekete geçmesini beklemesi kimseyi şaşırtmadı.\nMedarda ailesinin gururuydu. Doğuştan savaşçıydı, kısa süre içinde birden fazla bölüğün generali oldu ve ailenin pederşahı olan büyükbabası Menelik'in gözdelerinden biri haline geldi. Yine de o, bundan çok daha fazlasıydı: Bir kadındı, sevgiliydi ve anneydi. Yaşam serüveninde Ambessa, tadına bakmadığı hiçbir şey bırakmadı. Fakat oğlu Kino'yu ilk defa kucağına aldığında kendini kayıtsız şartsız birine adamanın ne anlama geldiğini nihayet anladı.\nBununla birlikte tarifsiz bir hayal kırıklığı da yaşadı. Onu içtenlikle sevse de Kino'nun bir savaşçının gücünden mahrum olduğu barizdi.\nÇok geçmeden Ambessa, kızı Mel'e hamileyken ve atalarının memleketi Rokrund'u savunurken neredeyse öldürülüyordu. Müttefiklerinin ve düşmanlarının bedenlerinin arasında yatarken ölümle yaşam arasında gidip geldi ve ömrü boyunca yalnızca birkaç kişiye sözünü edeceği hayaller gördü. Her ne gördüyse Ambessa'nın kararlılığı ve hırsı daha da körüklendi. Çocuklarındaki herhangi bir zayıflığın düşmanları tarafından kötüye kullanılamaması için gerekirse dünyayı dize getirmeye karar verdi.\nO andan itibaren Ambessa'nın yükselişi, önü alınamaz bir hız kazandı. Ecele korkusuzca gözünü dikerek her çatışmayı ön saflardan yönetti. Her zaferle birlikte daha iş bilir, daha cüretkâr ve daha tavizsiz biri oldu.\nYaşlı Menelik Medarda ölüm döşeğinde bir vâris belirlemeden göçüp gittiğinde ailenin bazı fertleri veraset çatışmasına tutuştu. Fakat Ambessa boşa çabaladıklarını biliyordu. Çünkü bu, onun alınyazısıydı. Rakiplerini yendikten sonra Medarda adına yakışacak ve evlatlarının devralmasına değecek bir miras oluşturmaya ant içti.\nYeni maderşah olarak Ambessa, şahsi düsturundan daha sık bahsetmeye başladı.\nHer zaman Kurt gibi davran.\nZayıflığın kendisine de bulaşmaması için çevresindekilerde hiçbir zayıflık veya görüş ayrılığına tahammülü yoktu. Öz kızı Mel'i bile çok uzaklardaki Piltover şehrine gönderdi.\nAradan yıllar geçti ve bir gün Ambessa, “hextech” adındaki yeni ve güçlü bir icadın rivayetlerini duydu. Üstelik bu icat, Piltover'lı pısırık idealistlerin eseriydi. Böylesi bir keşfin potansiyeline ilgi duyan Ambessa, bu teknolojiyi Medarda ailesine daha da çok güç kazandırmak için kullanıp kullanamayacağını öğrenmek amacıyla kızını ziyaret etmek için bu gösterişli şehre seyahat etti."
    },
    {
        "name": "Aurora",
        "region": "Freljord",
        "image_url": "https://cmsassets.rgpub.io/sanity/images/dsfx7636/universe/40ab29f8f4bc653f3c7bd6e904e85fb51225f52d-1920x1080.jpg?accountingTag=LoL",
        "champ_url": "https://universe.leagueoflegends.com/tr_TR/champion/aurora/",
        "lore": "Çoğu fani, yaşamı boyunca yalnızca bir gerçeklik düzleminden, maddi âlemden haberdar olur. Gelgelelim bu, varoluşun yalnızca yarısını yansıtır. Bu düzlemin hemen paralelinde ruhlar âlemi yatar. Çoğu kimse bu âlemi göremez ama burası da en az maddi âlem kadar canlı ve yaşam doludur. Freljord'un donmuş tundrasının derinliklerindeyse kendi karma dünyasında yaşayan bir vastaya bulunur...\nAurora, Bryni kabilesinin yuvası olan, gözlerden uzak Aamu köyünde doğdu. Çocukluğunu kimsenin göremediği varlıklarla oynayarak ve kimsenin takdir etmediği bir dünyayı keşfederek geçirdi. Mutlu olmasına mutluydu ama kendini Aamu'nun geri kalanından soyutlanmış hissediyordu. Anne babası bile onu anlamıyordu. Aurora'nın arkadaşlarının hayali olduğunu düşünüyorlardı.\nAurora'yı canı gönülden kabul eden tek Bryni, büyük halası Havu'ydu. Onu hikâyeleriyle eğlendirir, ilgi alanlarına yönlendirir ve kendine has benliğiyle mutlu olması için onu teşvik ederdi. Böylece Aurora kendini kabul etmeyi ve yalnızken de mutlu olmayı öğrendi.\nAurora büyüdükçe bir şeyin farkına vardı. Görünmez arkadaşları aslında hayali değil, ruhtu. İçinde yaşadığı güzel ve yaşam dolu dünya ona özeldi çünkü yalnızca onun gözleri faniler âlemi ve ruhlar âleminin arasındaki perdenin arkasını görebiliyordu.\nAurora, iç içe geçmiş bu dünyayı titizlikle kâğıda geçirdi. Aamu'nun ruhlarını inceleyerek diğerlerinin de bu âlemleri onun gördüğü şekilde anlamasına yardım etmek istiyordu.\nZaman geçtikçe Aamu'da gitgide daha çok ruh belirir oldu. Bunların bir kısmı... farklıydı. Bu kayıp ve yabani ruhlar, âlemler arasındaki dengenin faniler yüzünden bozulmasıyla \"başıboş\" kalmıştı. Aurora, bu hadiseyi inceledikten sonra ruhların acılarının kökenine inerek onların yuvalarına dönmelerine yardımcı olabileceğini keşfetti.\nBu zor bir görevdi ama böylelikle Aurora, hayatının anlamını bulmuş oldu.\nAraştırmasına devam edebilmek için Aamu'nun dışındaki dünyayı keşfetmesi gerektiğini biliyordu. Değişim fikri onu tedirgin etse de daha çok şey öğrenme arzusu, memleketini ardında bırakması için Aurora'yı harekete geçirdi.\nSeyahatleri sırasında korkunç, tuhaf bir geyiğin suretine bürünmüş başıboş bir ruhla karşılaştı. Vahşi ve korku doluydu. Kanla lekelenmiş boynuzlarını savurmaktan çekinmiyordu. Aurora, onu sakinleştirmekte kararlıydı. Epeyce vakit alsa da sonunda onun güvenini kazanmayı başardı. Yine de bu ruh, diğerlerine benzemiyordu. Aurora'nın her yardım çabası başarısızlıkla sonuçlandı. Pes etmeyen Aurora, onu kendisiyle seyahat etmeye ikna etti ve bu gizemi çözmeye çalışırken güçlerini kullanarak geyiği ruhlar âleminde sakladı.\nFreljord'u arşınlarken bazı ruh gezginlerine rastlayan Aurora, onların tavsiyesine başvurdu. Ruhların gücünden faydalanabildikleri için başıboş yoldaşına neyin musibet olduğunu aydınlatabileceklerini düşündü. Fakat onlar da Aurora'ya yardımcı olamadı ve tundranın en güçlü ruh gezgini olan Udyr'i bulmasını önerdi.\nUdyr tek bir bakışta Aurora'nın ruhani arkadaşının muazzam gücünü fark etti ancak ürkütücü geyik, kendisini öyle bir kaybetmişti ki iletişim bile kuramıyordu. Bu yüzden duruma bir çare bulmak için Aurora'yı yarı ilahlara yönlendirdi.\nAurora ilk olarak Ulu Koç, Ornn'u aramaya karar verdi. Ornn'un takipçileri olan Ocakkanlıların eserlerini inceleyerek tapınaklarını bulmak için karlı ve buzlu toprakları arşınladı. Azimli araştırması sayesinde nihayet Ocak-Yuva'nın konumunu öğrenmeyi başardı ancak bir zamanlar koca bir yerleşimin olduğu yer artık harabe ve enkazlarla doluydu.\nAurora, durumun göründüğü gibi olmadığını biliyordu. Âlemler arası kapı açma yeteneğini kullanarak içeri adım attı ve kendisini Ornn'un hâlâ alev alev yanan ocağının büyük salonunu buldu.\nOrnn, yeni ziyaretçisine karşı pek misafirperver değildi ama zaman geçtikçe aynı kendisi gibi Aurora'nın da yalnızlığa ve sessizliğe önem verdiğini fark etti. Ornn, sonunda ona güvendiğinde Aurora'nın yoldaşının adını onunla paylaştı: Haestryr. Ornn'un kardeşlerinden biri olan ve bir zamanlar bilindiği adıyla Hestrelk, aslında kudretli bir yarı ilahtı. Fakat kadim ilahlara hizmet edenlerin sayısı azaldıkça birçok yarı ilah kimliğini yitirmiş ve eski benliğinin silik bir gölgesine dönüşmüştü.\nBaşıboş arkadaşı hakkındaki bu beklenmedik bilgi, Aurora'nın geyiği yuvasına götürecek yolu bulmaya bir adım daha yaklaşmasını sağlamıştı. Yine de bu yolculuk kısa olmayacaktı.\nOrnn ona daimi bir doğum, yaşam ve ölüm döngüsüne karşı göğüs geren ve bu diyarlara rehberlik edip onları koruyan buz ankası Ysjarn'ı anlattı. Her ne kadar ona acı verse de Ornn, Vorrijaard'ın kana susamışlığını çaresizce dindirmek için ebedi fırtınasıyla Freljord'u kasıp kavuran kardeşi Valhir'den de bahsetti.\nBu yarı ilahların Hestrelk'i iyileştirebileceğine inanan Aurora, Ocak-Yuva'dan ayrıldı ve artık onların bildiklerini öğrenmek için buzla kaplı memleketinin maddi âlemi ile ruhlar âlemini yılmadan arşınlıyor."
    },
    {
        "name": "Bard",
        "region": "Runeterra",
        "image_url": "https://cmsassets.rgpub.io/sanity/images/dsfx7636/universe/2a460d21993eb31e98d6b3ec7f389b545ff27d7e-1215x717.jpg?accountingTag=LoL",
        "champ_url": "https://universe.leagueoflegends.com/tr_TR/champion/bard/",
        "lore": "Semavi âlemin çoğu sakini, yuvalarını en saf yıldız ışığından prizmatik ipliklerle işlenmiş mucizevi bir nakış olarak görür. Fakat bu fevkalade mahlukların da fevkinde olan bir varlık bu boyutun manevi ve ebedi güzelliğini görerek değil, işiterek yaşar. Ölümsüz olduğu kadar gizemli bir ozan olan Bard için gökkubbenin güzelliği mistik, eşi bulunmaz bir senfonidir.\nBard en başta, sessiz bir evrende amaçsız ve anlamsız bir şekilde süzülüyordu. Ama içinde, bu boşluğun sonunda mucizevi bir şeyle dolacağına dair büyük bir beklenti vardı. Kader onu hayal kırıklığına uğratmadı. İlk yıldızların işlenmesiyle sessizlik bozuldu ve yaratımın ilk coşkulu notaları Bard'ın kulağında çınlamaya başladı.\nYıldızlar arasında dönen armonilerde gezindi, doğumlarından geriye kalan minicik ilham ve düşünce kırıntılarını dinledi. Bu tamamlanmamış, ara ton enerji zerreleri, yani micinler, Bard kâinatın senfonisine ne zaman sesini eklese ona çekiliyor ve kusursuz bir uyumla durmadan çınlıyordu.\nBu onun eseri değildi ama Bard yine de onunla gururlanıyordu.\nFakat ölçüsüz bir aradan sonra, senfoniye bir uyumsuzluk sızmaya başladı. Önceleri o kadar minikti ki Bard'ın kulağından neredeyse kaçıyordu. Fakat gözünün içine bakan micinleri Bard'ın dikkatini şurada yanlış şiddetlenen bir parçaya, burada beklenmeyen bir senkopa ve hatta önceden ses olan yerlere artık sessizliğin gelişine çektiler.\nBard semavi âlemin altını üstüne getirdi ve sonunda bu tuhaflıkların kaynağına ulaştı. Karşılaştığı çok ama çok acayip bir şeydi. Kendi şarkısını söyleyen bir dünya bulmuştu.\nRuneterra'nın bilinmeyen sihirlerden güç alarak ürettiği müzik, üstünde yaşayan faniler kadar ilkel, evrimleşmemiş ve kaotikti. Ama yine de fırtınadan önceki gök gürültüleri ya da öncesindeki rüzgârda tıngırdayan rüzgâr çanları gibi içkin bir güzelliği vardı. Bard bu şarkıyı sadece güzelliğinden ötürü takdir etmekle yetinebilirdi ama şarkı maalesef semavi bütünlüğe bir kontrpuan olmanın çok ötesine geçip yıkıcı olmaya başlamıştı. Bir şey yapılmalıydı.\nİlk Diyar Ionia'ya inen Bard'la ona eşik eden micinler maddi âleme geçti. Bard'ın kulakları hemen göz biçimini aldı. Kozmik müzisyen, gezgin bir şavm çalgıcısının arabasından aldığı kumaşlar ve ufak tefek eşyalarla kendine basit bir vücut yaptı. Yüz olarak da üç delikli, yuvarlak bir maske takındı.\nDünyada bir çağ boyu gezinerek karşılaştığı herkesin hem aklını karıştırdı hem de onlara neşe verdi. Bu sırada, işlerin sandığından çok daha karışık olduğunu öğrendi. Önceden kestirilemeyecek etkileri olan pek çok güçlü cisim bir hata sonucu Runeterra'ya düşmüş, kâinatın doğal düzenini bozuyordu. Gözlerini yeniden gökyüzüne çeviren Bard, bu işin arkasında başka bir semavi gücün olduğu sonucuna vardı. Fakat amacının ne olduğunu kestiremiyordu.\nYine de sorunu çözmeyi üstlenerek doğru yerde olmayan nesneleri alıp artık zarara yol açamayacakları yerlere koymaya başladı. Bu yaptığı, evrenin akordunu düzeltmenin sadece ilk adımı olsa da dünyayı, ötesinde bekleyenlerden kurtarmak için başka yol olmayabilir.\nBard geleceğe de tamamen sağır değil. Büyük bir çatışmanın yaklaştığını, var olan tüm âlemlerde bir savaş başlayacağını biliyor ve sonunda taraf tutmak zorunda kalacağı zamanı bekliyor."
    },
    {
        "name": "Bel'veth",
        "region": "Hi̇çli̇k",
        "image_url": "https://cmsassets.rgpub.io/sanity/images/dsfx7636/universe/c9a52ab3970010a032421150e5e011192aa7cfb9-1920x1080.jpg?accountingTag=LoL",
        "champ_url": "https://universe.leagueoflegends.com/tr_TR/champion/belveth/",
        "lore": "Varoluşu büyüleyici bulan ve kendine ait bir dünya kurma arzusuyla yanıp tutuşan Bel'Veth, Runeterra'yı geride hiçbir şey kalmayana dek yiyip bitirerek kendi yoz suretinde yeniden inşa etmeye çalışan ve Hiçlik'in kalbinde yayılan istilacı bir kanser gibi. Dur durak bilmeden yeni deneyimler, hatıralar ve kavramlar biriktiriyor; koca koca şehirleri içinde yaşayanlarla birlikte yuttuktan sonra edindiği bilgileri Mor Deniz olarak bilinen, uçsuz bucaksız, dünya dışı bir yere dönüştürüyor. Ancak açgözlülüğü Hiçlik'i bile tehdit ediyor; içerisinde sonsuz bir okyanus gibi büyüdükçe büyüyor, önüne çıkan her şeyi kurmak istediği dünyaya boyun eğmeye zorluyor... ya da yok ediyor.\nHiçlik'le yeni doğan gerçekliğin arasındaki alerjik reaksiyonun sonucu olarak ortaya çıkan Bel'Veth, Runeterra'ya henüz gelmiş olsa da binlerce yıldır bu evrende. Bir zamanların el değmemiş huzurlu boşluğu, varoluşun meydana gelmesiyle geri dönüşü olmayan bir biçimde parçalandı. Parçalanmanın etkisiyle dört bir yana saçılan Hiçlik varlıkları kendilerini içine düştükleri hayret ve acıdan korumak için çağlar boyunca gördükleri her şeye saldırmaya başladı. Tükettikleri her şeyi ortadan kaldırırken isimlerini arkalarında bıraktıkları şeyden aldılar: koca bir hiçlik. Ancak bu varlıklar dünyaya her dokunduklarında biraz daha değiştiler. Evvelden kusursuz bir biçime sahipken zevk peşinde koşan vahşi hayvanlara dönüştüler.\nTabii Hiçlik de bu değişimden nasibini aldı. Her savaşın, her istilanın ardından Hiçlik tünellerinin en karanlık dehlizlerinde, en derinlerinde gittikçe daha tehditkâr hale gelen bir şeyler büyümeye başladı. Binalar, gün ışığı, boşluğa doğru uzanan insansı uzuvlar... Hiçbir parçası bir diğerine uymayan bir yapboz gibi... Hiçlik yeni, tüyler ürperten bir biçim almıştı artık. Zaman içinde hem savaş uğruna yarıklar açan insanların hem de Freljord'u işgal etme uğraşındaki Gözcülerin etkisiyle, bu ziyankâr biçim büyüyerek Eski Hiçlik'in daha önce hiç sahip olmadığı kavramlara kucak açmaya başladı: arzu, istek ve ihtiyaç.\nÇok geçmeden, bir lider ihtiyacı hâsıl oldu. Yeryüzündeki ve yeraltındaki dünyaların yeni ve korkunç yazgısını gerçekleştirebilecek biri... veya bir şey gerekiyordu. “İnsanlarla” bağlantı kurabilecek, onlara başlarına gelecekleri anlatabilecek ve insanlık, medeniyetin son alevleri sönene ve yeni bir çağ doğana dek acı verici, amaçsız savaşlar verirken onların duygularını ve anılarını hasat edebilecek bir lider.\nBel'Veth gibi bir lider. Ele geçirilmiş koca bir liman şehrinden ve onu çevreleyen okyanustan topladığı anılardan, deneyimlerden ve duygulardan doğan korkunç imparatoriçe Bel'Veth'in zihninde barındırdığı milyonlarca yıllık, kusursuz biçimde muhafaza edilmiş bilgiler, hem Runeterra'yı hem de ataları olan Gözcüleri yok etmeye hazırlanırken ihtiyaç duyabileceği hemen her şeye kadir olmasına olanak tanıyor.\nİşine yarayacak kadar şanslı olanlara yalan söylemiyor, soru sormuyor veyahut onlardan gerçeği gizlemiyor. Sadece doğanın düzeninden bahsediyor. Zira Hiçlik'in doğası düşünüldüğünde zaferin kaçınılmaz olduğunun farkında, başka hiçbir şey söylemeye gerek yok. Kendisini öfkelendirenlerse, sinir uçlarına, kaslara ve gözyuvarlarına sahip insan formunun nasıl bir anda dönüşebildiğine; devasa kanatlarını açarken yüreklere korku salan hakiki bedeninin nasıl ortaya çıktığına şahit oluyorlar.\nNe tuhaftır ki antik Shurima'lılar bu kavrama bir isim vermişlerdir. Kabaca “Yokluk İlahı” olarak çevrilebilecek bu kavram, nefret duymaksızın var olan her şeyi silerek ortaya çıkan boşluğu kendisiyle doldurmayı arzulayan merhametsiz bir ilaha atıfta bulunan bir kabile efsanesiydi. Belveth şehri de adını bu ilahtan alır ancak aradan geçen yüzyılların ardından isim herkes için gerçek anlamını yitirdi.\nTabii o şehrin dönüştüğü yaratık hariç."
    },
    {
        "name": "Blitzcrank",
        "region": "Zaun",
        "image_url": "https://cmsassets.rgpub.io/sanity/images/dsfx7636/universe/e165a4174e70d52733061f4aa784d9f489e4fc58-1215x717.jpg?accountingTag=LoL",
        "champ_url": "https://universe.leagueoflegends.com/tr_TR/champion/blitzcrank/",
        "lore": ""
    },
    {
        "name": "Brand",
        "region": "Runeterra",
        "image_url": "https://cmsassets.rgpub.io/sanity/images/dsfx7636/universe/16a4f24c55fc3559a62622038b66997f0f7c4092-1215x717.jpg?accountingTag=LoL",
        "champ_url": "https://universe.leagueoflegends.com/tr_TR/champion/brand/",
        "lore": "Freljord'lu bir şifacının oğlu olan Kegan Rodhe, dışlanmış olarak doğmuştu. Annesinin azıcık büyü gücü ve otacılık becerileri sayesinde Rygann'ın Menzili denen küçük bir kıyı yerleşiminin sınırında yaşayabiliyorlardı. Arkadaşları yok denecek kadar azdı. Küçücük bir çocukken bile babasının bir düşman akıncısı olduğunu, annesine yanaşmamalarının nedeninin babası (ve dolayısıyla kendisi) olduğunu biliyordu. Köylüler ona “akıncı dölü” diyorlardı. Kegan yalnızlıktan ve kinden için için yanıyor, bunu sık sık şiddet eylemleriyle dışarı vuruyordu.\nAnnesinin cılız bedeni, yıllar boyunca bitmez tükenmez kışlara katlanmaktan bitap düşüp sonunda pes etti. Kegan annesinin küllerini tepelere serperken, kadının hayatı boyunca iyileştirdiği insanları düşünüyordu. Hiçbiri cenazeye gelmemişti. Kendisinin de karlara karışıp yok olmasını istediklerinin farkındaydı.\nİstediklerini yerine getirecekti ama önce intikamını alacaktı. Köyü yakıp gecenin karanlığına karıştı. Bu sırada kendisi yaralanmıştı. Yaraların izleri asla geçmeyecekti.\nKegan, donmuş Freljord tundrasında amaçsızca geziniyordu. Kendi kendine babasını aradığını söylüyordu ama için için, aslında bir dost... ya da en azından kendisini anlayışla karşılayacak birini aradığının farkındaydı. İkisini de bulamayınca bir mağaraya sığınıp ölümü beklemeye başladı.\nFakat ölümden önce, başka bir dışlanmış yabancı geldi.\nRyze adlı gizemli büyücü bu donmak üzere olan genç adamdaki potansiyeli görüp onu çırağı olarak yanına aldı. Kegan'ın yeni yeni ortaya çıkmaya başlayan, dizginsiz büyü güçleri hem öğrenciyi hem öğretmeni zorluyor, Ryze'ın sabır ve alçakgönüllülük ricaları çırağının bir kulağından girip öbür kulağından çıkıyordu.\nNe yazık ki Kegan'ı eğitmek, Ryze'ın asıl görevine kıyasla hep ikinci planda kalıyordu. Çok uzun süredir, Runeterra'nın sonunu getirebilecek bir güç olan Dünya Rünleri'ni toplayıp gizlemeye çalışıyordu. Bu rünlerden birinin bir parçasını bulduklarında, kendisinden önceki pek çok kişiyi delirten dayanılmaz çekimine Kegan da kapıldı. Rünler dünyadaki tüm büyünün kaynağıydı. Kegan ustasının tüm uyarılarına karşın bu gücü elde etmeye çalışmayı seçti.\nRyze çırağının ham büyü tarafından yakılıp yok edilmesini, ruhunun tüketilmesini yenilgi içinde seyretmek zorunda kaldı. O anda ortaya çıkmış olan yaratık ne Ryze'ın karlar arasından kurtardığı küskün genç adam, ne de yıllar içinde dostu olmuş Freljord'lu büyücüydü.\nAteş ve hiddetten oluşan ve artık ölümlüler dünyasına gelmiş olan bu intikamcı yaratığa zaman içinde Brand adı verildi.\nEski ustasını ve kendisiyle rünler arasına girmeye yeltenecek her canlıyı lanetleyen Brand büyülü alevlerle saldırdı. Ryze canını zor kurtardı.\nO günden sonra geçen yüzyıllar boyunca Brand dünyadan sürekli alıp karşılığında hiçbir şey vermeyen, yıkıcı, yangın gibi bir yaşam sürer oldu. Bazen ateşten bir kuyruklu yıldız gibi gökyüzüne çıkıyor. Bazen de kendini soğuk toprağa gömüp, büyünün onu bir başka Dünya Rünü'ne götürecek kendine özgü kokusunu bekleyerek uyukluyor. Olur da bir rün daha bulursa, Runeterra'da onu durdurabilecek pek kimse yok."
    },
    {
        "name": "Braum",
        "region": "Freljord",
        "image_url": "https://cmsassets.rgpub.io/sanity/images/dsfx7636/universe/f7efbb8b5e1d43ac6de01ed939464e845ddbd6f2-1215x717.jpg?accountingTag=LoL",
        "champ_url": "https://universe.leagueoflegends.com/tr_TR/champion/braum/",
        "lore": "Braum çocukken bile Freljord'lu diğer gençlerden daha iriydi. Fakat annesi ona cüssesini birilerini tehdit etmek veya korkutmak için kullanmaması gerektiğini öğretmişti. Kendisi gururlu bir çoban ailesinden geliyordu ve gerçek cesaretin güç kullanarak insanları dize getirmekte değil, zorda kalanları korumakta yattığına inanıyordu.\nBraum henüz küçük bir çocukken, buz devleri komşu kabileyi yerle bir etmişti. Bu kabile uzun zamandır Braum'un halkının sürülerini avlasa da annesi hayatta kalanlara kürk, yiyecek ve ilaç götürerek onlara yardım etmek için tundrayı geçerken bir kez olsun tereddüt etmemişti. İlk başta Braum annesinin neden düşmanlara yardım ettiğini anlayamamıştı ama annesi birçok kişinin hayatını kurtardığında kabileler bir ömür boyu müttefik oldu. Sonunda annesinin tüm Freljord'un bir aile olduğunu söylerken ne demek istediğini anladı ve o günden itibaren tüm aileyi bir araya getirmeye yemin etti.\nBraum büyüdükçe onun saygıdeğer Buzdoğanlardan biri olduğu anlaşıldı. Ancak onların arasında bile gücü ve elementlere karşı direnme becerisi diğerlerine kıyasla efsaneviydi. Zamanla bölgenin kahramanı haline geldi. Donmuş uçurumlara düşen çocukları kurtarıyor, kar fırtınasında mahsur kalan yolculara rehberlik ediyor ve koskoca aileleri vahşi yabanpençelerden koruyordu. Koca yürekli adam ne zaman ortaya çıksa herkes yardımın geldiğini anlıyordu. Neşesi, kahkahası ve cana yakınlığıyla tanınan bir umut sembolü haline gelmişti.\nBraum sonunda büyüdüğü yerdeki vadi ve tundraların ötesinde de ona ihtiyaç olduğunu fark etti. Hüzünlü bir şekilde annesiyle vedalaştıktan sonra Freljord'u dolaşmak için yolculuğa çıktı.\nYıllar geçtikçe Braum'un başarıları ve iyilikleri hakkında sayısız hikâye ağızdan ağıza yayıldı. Bu hikâyelerin çoğunda az da olsa doğruluk payı bulunurdu; ancak bunlar zamanla abartılı ve gerçek dışı rivayetler haline geldi. Bu efsanelerden biri, Braum'un tek bir gecede devasa bir ormandaki ağaçların hepsini sadece elleriyle kestiğinden, bir diğeriyse volkanik patlama sırasında koca bir çiftliği kurtarmak için onu bir tepeye taşıdığından bahsediyordu.\nSon zamanlarda anlatılan bir hikâye de Braum'un devasa koç başlı kalkanını nasıl bulduğuyla ilgiliydi. Hikâyeye göre bu, çok eskiden dövülmüş ve bir dağa yerleştirilmiş efsunlu bir mahzen kapısıydı. Braum içeriden gelen bağırışları duymuş ama kapıyı kıramamıştı. Daha sonra Braum yılmadan dağı yumruklarıyla kazmış ve içeride sıkışmış olan küçük trolü kurtarmıştı. Kırılmaz kapıyı menteşelerinden sökmüştü ve o zamandan beri yanında taşıyordu.\nBraum, hakkındaki diğer pek çok efsanede olduğu gibi bunu duyduğunda da kahkahayı basmıştı. Yine de hikâyeleri yalanlamıyor; aksine onları benimsiyordu. Sonuçta gerçekleri söyleyerek insanları cömertliğe ve iyiliğe teşvik eden hikâyelerin önüne taş koymaya ne gerek vardı ki?\nKalkanını nasıl bulduğu tam olarak bilinmese de Braum kısa süre sonra kutsal bir bölge olan Rakelstake'e gitti. Burada birçok kabile, Avarosa'nın yeniden doğmuş hali olduğuna inanılan Savaş Anası Ashe'i dinlemeye gelmişti. Braum burada Tryndamere adlı barbarın kendini kanıtlamak için onunla yüzleşen herkesi acımasızca dövdüğüne tanık oldu.\nBraum vahşeti izlerken Tryndamere'in gitgide kendini kaybettiğini fark etti. Düellolardan birinde gözünü kan bürüdü ve galip gelmesine rağmen rakibini öldürmeye kalktı. İşlerin çığırından çıktığına karar veren Braum, kalkanıyla yerdeki savaşçının önüne geçti ve Tryndamere kılıcını dur durak bilmeden kırılmaz kalkana savurdu. Barbar sakinleştiğinde, Braum neşesiyle kendini sevdirmeyi başardı ve ikili çok geçmeden birlikte gülüp içmeye başladı. Hatta bazıları Tryndamere'i Ashe'le tanıştıran kişinin Braum olduğunu söyler. Barbarsa yıllar sonra Ashe'le evlenip onun tek Yeminli'si oldu.\nBraum hiçbir kabilenin tarafını tutmuyor, çünkü tüm Freoljord'luların kardeş olduğuna inanıyor. Yine de Ashe'i Freljord kabilelerinin yüzyıllardır süren kavgalarını sonlandıracak kişi olarak görüyor ve Avarosalar Braum'u kendilerinden sayıyor. Braum'un çoğu zaman çocuklara anlattığı hayali, bir gün Freljord'un kocaman bir aile olarak birleşmesi ve o günden sonra alçakgönüllü bir poro çobanı olarak emekliye ayrılmak.\nBraum kimseyi düşmanı olarak görmese de kalkanını taşımaya başladığından beri Buz Muhafızlarıyla birkaç kez karşı karşıya geldi. Neden ona kin beslediklerini veya kalkanına neden bu kadar çok ilgi duyduklarını bir türlü anlayamıyor..."
    },
    {
        "name": "Briar",
        "region": "Noxus",
        "image_url": "https://cmsassets.rgpub.io/sanity/images/dsfx7636/universe/731da6d8643ac159faee6cb308706bbf25230083-1920x1080.jpg?accountingTag=LoL",
        "champ_url": "https://universe.leagueoflegends.com/tr_TR/champion/briar/",
        "lore": "Yüce General Boram Darkwill, hükümranlığı nihayete yaklaşırken yeni bir tür canlı silah üretmeleri için Kara Gül'ün kan büyücülerini görevlendirdi. Kara Gül, daha önceden cesetler üstünde deney yapmıştı. Fakat bu kez deneyleri kandan doğan ve güç alan, hedefini avlamak için ne yemeğe ne de suya ihtiyaç duyan bir varlığın dünyaya gelmesiyle sonuçlanacaktı.\nBu yeni silahın adı Briar'dı.\nOnu dünyaya getirenler bir suikastçı olmasını istemişti ama Briar'ın istediği tek şey yemek, yemek ve YEMEKTİ! Briar ilk görevinde kendini kaybederek başarısız olduğunda Kara Gül, onun kullanılmak için çok tehlikeli ancak yok edilmek için de çok güçlü olduğuna kanaat getirdi. Onu kontrol etmek, zapt etmek ve sakinleştirmek için kilidinde kan taşından bir cevher olan özel bir boyunduruk geliştirdiler. Boyunduruğa bağlanan Briar, Kara Gül'ün diğer canlı silahlarıyla birlikte kısa bir süre sonra Jericho Swain'in Darkwill'e karşı gerçekleştirdiği darbede kullanıldı.\nOnu kontrol etmesi için bir terbiyeci atandı. Fakat Briar boyunduruğundan kurtulduğu gibi onu ve etrafındaki herkesi midesine indirdi. Bu canlı silah dost veya düşman demeden herkesi yerken canını kurtarabilen tek kişi, hedefi Swain oldu.\nSwain'in muhafızları zorlu bir yakalama girişiminde bulunarak Briar'ın boyunduruğunu etkinleştirmeyi ve onu yeniden zapt etmeyi başardı. Böylece Briar'ı bir zindana kapatmaya başardılar.\nHücresinde yalnız kalan Briar'ın odaklanabildiği yegâne şey açlıktı. Açlıktan ölmesi mümkün değildi ama taze kandan mahrum kalmak günbegün onu zayıflatıyordu.\nOdasında yankılanan delice feryatları, ilk başta kendi açlığından kaynaklanan sanrılar sanıyordu... ta ki bu seslerin göremediği komşularından geldiğini anlayana kadar. Yoksa Swain'in kuvvetleri darbe esnasında diğer canlı silahları da mı yakalamıştı? Yoksa her biri görevini, amacını yerine getirememiş bu silahları aynı yere mi hapsetmişlerdi?\nSesler kan için yakarıyordu ve Briar onları çok iyi anlayabiliyordu. Haykırışların sıklığından veya yüksek sesli olmasından rahatsız değildi. Fakat tek duyduğu şeyin KAN olmasına katlanamıyordu. Kana susamışlığın getirdiği delilik, Briar'ın o güne dek deneyimlediği en sıkıcı şeydi.\nBriar ne kadar aç olursa olsun, ki her zaman açtı, düşüncelerini diğerlerinin acınası seslerine yoğunlaştırdı. Boyunduruktan kurtulsa ne olacaktı? Serbest kalıp kendinden geçtiğinde komşularından beter olmayacağının garantisi var mıydı? Yoksa onlar kadar takıntılı ve sıkıcı mı olacaktı? Bu fikri düşünmek bile korkunçtu. Bu yüzden Briar, kaderine boyun eğerek yalnızlığını kabullendi.\nAradan yıllar geçti. Bir başına geçirdiği bu zaman, Briar'ın kendine odaklanmasını ve hücresinin dışındaki hayatın ona sunacağı imkânları düşünmesini sağladı. Tüm eğlencesi gardiyanların konuşmalarına kulak misafiri olmak, çiğ et versinler diye kafalarını ütülemek için farklı yollar bulmak ve evcil örümceklerini yarıştırmak veya yemek konusunda ikileme düşmekten ibaretti.\nBir gün boyunduruğuyla oynarken kazara kan taşını gevşetti. Taş azıcık daha kaysaydı kilit açılacaktı. Briar donakaldı. Aklına hemen kan düşkünü komşuları geldi. Yoksa onlar gibi mi olacaktı? Sonra bir şeyi fark etti. Kontrol altında olmak da en az kontrol dışı olmak kadar tehlikeliydi. Arada bir denge kurmak istedi.\nBriar kan taşının mekanizmasını kavradıktan sonra bir plan yaptı.\nGardiyanlar Briar'ın sürekli ilgi çekmesine alışkındı. Bu yüzden birini hücresinin yakınına çekip tuzağa düşürdüğünde kimse iş işten geçene dek gardiyanın yokluğunu fark etmedi. Gardiyanın kanı damarlarında dolaşırken içinde yayılmayı bekleyen bir ateş tutuştu.\nSonunda özgür kalmıştı.\nCanlı silah artık Noxus'un sokaklarını neşeyle gezebiliyordu. Boyunduruğu yerli yerindeydi ama istediği zaman kilidini açabiliyordu. Kara Gül bu beklenmedik gelişmeyi takip ederken Briar da artık dış dünyaya alışıyor, öğrenebildiği her şeyi hevesle öğreniyor, yeni dostlar ediniyor ve deneyimlemek istediği bu dünyayı keşfediyordu."
    },
    {
        "name": "Caitlyn",
        "region": "Piltover",
        "image_url": "https://cmsassets.rgpub.io/sanity/images/dsfx7636/universe/09b3e27b82ad338c0fe2dd7699bc3883c7281c33-1920x1133.jpg?accountingTag=LoL",
        "champ_url": "https://universe.leagueoflegends.com/tr_TR/champion/caitlyn/",
        "lore": "Zengin ve önemli bir tüccar klanına doğan Caitlyn Kiramman, Piltover'ın nezaket kurallarını çabucak öğrenmiş; ancak zamanının büyük bir bölümünü şehrin dışındaki daha vahşi bölgelerde geçirmeyi seçmişti. Hem Gelişim Şehri'nin zengin elitleriyle haşır neşir olmakta hem de çamurlu bir ormanda geyik avlamakta eşit derecede becerikli olan Caitlyn, şehrin tüccar mahallesinde uçan bir kuşun izini başarılı bir şekilde sürebiliyor veya babasının art arda ateş edebilen tüfeğiyle 70 metre mesafeden bir tavşanı gözünden vurabiliyordu.\nAncak Caitlyn'in en önemli özellikleri, zekâsı ve yaşadığı konforlu hayata rağmen ona daha küçük yaşta neyin doğru neyin yanlış olduğu bilincini kazandıran ailesinden bir şeyler öğrenmek konusundaki istekliliğiydi. Annesi, Kiramman Klanı'ndaki en üst rütbeli denetçilerden biriydi ve Piltover'ın cazibesi ve altın kaplı vaatlerinin en temiz kalpleri bile nasıl bir anda karartabildiği konusunda sürekli Caitlyn'i uyarırdı. Caitlyn ilk başta annesinin uyarılarına pek kulak asmazdı. Onun gözünde Piltover vahşi doğaya yaptığı her ziyaretin ardından keyfini çıkarabileceği, güzelliğin ve düzenin hüküm sürdüğü bir şehirdi.\nFakat her şey birkaç yıl sonra bir Gelişim Günü'nde altüst olacaktı.\nCaitlyn eve döndüğünde onu yağmalanmış ve boş bir şekilde buldu. Hizmetçilerin hepsi ölmüş, ailesinden geriye tek bir iz bile kalmamıştı. Evinin kapısını kilitleyen Caitlyn, derhal anne ve babasının peşine düştü.\nŞehrin ortasında iz sürmek, vahşi doğada avlanmaktan çok daha farklı olsa da Caitlyn ailesinin evine saldıran serserilerin yerlerini bir bir tespit etti. İz sonunda annesinin ve babasının bilgi için işkence gördüğü bir sığınağa çıktı. Gecenin karanlığı altında onları kurtarıp Piltover Muhafızları'na haber verdi. Ancak tutuklanan suçlulardan hiçbiri onları azmettiren kişinin kimliğini bilmiyordu. Yalnızca adı C ile başlayan bir aracı olduğu biliniyordu.\nCaitlyn ve ailesi hayatlarını yeniden kurmaya başlasa da bir şeyler artık temelli olarak değişmişti. Annesi artık klan hayatının siyaseti ve aldatmacasıyla uğraşmak istemiyordu ve prestijli görevini bırakarak Kiramman yönetiminde bir boşluğa sebep oldu. Caitlyn ailesini çok sevse de annesinin yerini almak ya da babasının zanaatkârlığını öğrenmek gibi bir niyeti yoktu.\nBunun yerine dikkatini gizemli \"C\"nin etrafındaki entrika ağına yöneltti. Avcılık yeteneklerini kullanarak özel detektifliğe soyundu ve kısa süre içinde herkesi ve her şeyi bulabilen biri olarak ün saldı. Kendi başına elde ettiği başarının bir nişanesi olarak, ailesi ona mühendislik harikası bir hextech tüfeği hediye etti. Bugüne kadar kullandığı tüm tüfeklerden çok daha isabetliydi. Silah çeşitli özel cephanelerle doldurulabiliyordu ve sahadayken hızla modifiye edilebiliyordu.\nCaitlyn, kayıp bir hextech cihazı ve bir dizi çocuk kaçırma olayını kapsayan şok edici bir vakayı çözdükten sonra Piltover Muhafızları tarafından çağrıldı.\nTıpkı onun gibi tuhaf işleri çözmekte usta ajanlardan biri tarafından önerilmişti; birlikte kendi formülleri yüzünden delirmiş bir kimya araştırmacısı için çalışan bir grup melez canavarı alt ettikten sonra Muhafızlar, Caitlyn'e resmi bir şerif olarak çalışmayı teklif etti. Caitlyn ilk başta bu teklifi reddetse de nihayetinde Muhafızlar'ın kaynaklarını kullanarak “C” adlı kişinin gerçek kimliğini tespit edebileceğini fark etti.\nCaitlyn o günden bu yana Muhafızlar'ın bünyesindeki saygıdeğer bir subay olarak görev alıyor ve Gelişim Şehri'ni daha güvenli bir yer haline getirmek için yılmadan çalışıyor. Yakın geçmişte, Zaun'dan gelen aceleci ve pervasız bir acemi olan Vi'la ortak oldu. Bu kadar beklenmedik bir çiftin birlikte bu kadar başarılı olması, diğer Muhafızlar ve hapse tıktıkları kişiler arasında bitmek tükenmek bilmeyen dedikodulara ve han sohbetlerine konu oluyor."
    },
    {
        "name": "Camille",
        "region": "Piltover",
        "image_url": "https://cmsassets.rgpub.io/sanity/images/dsfx7636/universe/c5706cb3e60e90c8a80edc4630f66fb9967a7b2c-1024x616.jpg?accountingTag=LoL",
        "champ_url": "https://universe.leagueoflegends.com/tr_TR/champion/camille/",
        "lore": "Ferros Hanesi fedakârlığı çok iyi bilir.\nAilenin zenginliğinin çoğu, Shurima'ya özgü canlılar olan tözkabuklardan toplanan ender bir kristalden gelir. Bu hex-kristallerinde (ya da “ilk kristallerde”), normalde sadece büyü yapma yetisiyle doğmuş kişilerin kullanabildiği güçler bulunur. Camille'in büyük büyük teyzesi kristal toplamak için düzenlenen ilk keşif gezilerinden birinde bir kolunu kaybettiğinde, bu fedakârlığı ailenin temel ilkesini açıklayan özlü söze de ilham vermiştir: “Ailem için her şey feda.”\nTözkabuklar sınırlı bir kristal kaynağıydı. Camille'in ailesi, topladıkları kristallere takviye yapmak zorunda kalıyordu. Kimyasal teknolojiye ve rün simyasına yaptıkları gizli yatırımlar sayesinde daha güçsüz ama üretimi daha kolay olan, yapay hex-kristalleri geliştirdiler.\nFakat bu icadın bedelleri ağır oldu. Yapay kristal imalatının, Zaun Grisi'ne en büyük katkıyı yapan etkenlerden biri olduğu uzun süredir iddia ediliyor. Üstelik Ferros Hanesi bu paha biçilmez üründe tekel olarak kalmaya, Zaun'daki üretiminin sürekli olmasına ve bu sayede Piltover'daki kalburüstü Maviyel Meydanı'nda yaşamaya ancak casuslukla, göz korkutmayla ve cinayetlerle devam edebiliyordu.\nFerros Hanesi yöneticilerinin hayatta kalan en büyük çocuğu olarak Camille her türlü eğitim avantajından yararlandı. Çok meşhur özel öğretmenlerden ders alıp birkaç yabancı dil ve konser sanatçısı düzeyinde çellovina çalmayı öğrendi. Ayrıca babasının Odyn Vadisi'ndeki kazılarına yardımcı olurken Antik Shurima dilini okuyup yazmayı da çözdü.\nAile geleneklerine göre hanenin baş casusu olma görevini genellikle en küçük çocuklardan biri üstlenir, aileyi ne pahasına olursa olsun başarıya ulaştırmak için hane reisine yardımcı olurdu. Ama Camille'in küçük erkek kardeşi Stevan'ın bünyesi çok zayıftı. Bu yüzden yerini Camille aldı. Stevan, Camille'in ek eğitimlere dört elle sarılışını kıskançlıkla izledi. Zamanla Camille dövüşmekte, bilgi toplamakta ve sorguda epey ustalaştı.\nCamille yirmi beş yaşına geldiğinde, teknolojik güçlendirmeler kuşanmış Zaunlu haydutlar bol kazançlı ticaret sırlarını çalabilmek için babasına ve ona saldırdı. Camille'in babası aldığı yaralar yüzünden öldü. Bu acıya dayanamayan annesi de çok yaşamadı. Stevan hane reisi oldu ve güçlü bir lider olduğunu kanıtlama hevesiyle klanın insanlara yönelik hextech güçlendirmelerle ilgili araştırmalarını iki katına çıkardı.\nBir yıllık matemden sonra Stevan, ailenin baş zanaatkârlığına Shurima'nın kıyı şehri Bel'zhun'dan gelen genç, gelecek vaat eden bir kristalograf olan Hakim Naderi'yi atadı.\nCamille Hakim'den onu insan sınırlarının ötesine geçirecek hextech güçlendirmeler istedi. Hakim ona hemen âşık oldu. Hazırlıklar yapılırken ve geceleri geç vakit Shurima öyküleri anlatılırken aralarında bir bağ oluştu. Sonunda Camille de Hakim'in hislerine karşılık verdi. Birlikte geçirecekleri günlerin ameliyatla sona ereceğini bildiklerinden, ilişkilerini gitgide daha da çekincesiz yaşamaya başladılar. Çalışma bittikten sonra Hakim başka projelere geçecek, Camille ise bir kere daha hayatını baş casusluk görevlerine adayacaktı. Üstelik Hakim her şeyden çok Camille'in kalbini yerinden çıkarırsa onun insanlığını da elinden almış olacağından korkuyordu.\nAmeliyattan birkaç gün önce Hakim Camille'e evlenme teklif etti ve onunla Piltover'dan kaçması için yalvardı. Camille hayatında ilk defa kararsız kalmıştı.\nStevan ise böyle bir kararsızlık yaşamıyordu. Camille, planlarını gerçekleştirmek için ona lazımdı. Gizli evlilik teklifinden haberdar olduğunda bir plan kurdu. Camille'le Hakim'in bir araya geldiği bir sonraki seferde, kendisine bir saldırı düzenlenmesini ayarladı. Camille kardeşini yara bere ve kan içinde görünce, dikkatini görevine vermezse neler olabileceğini kavradı.\nHakim, Camille'e yalvarıp yakardı ama genç kadın dinlemedi. Ailesine her şey fedaydı. Hakim'le olan ilişkisini sona erdirip ameliyata başlanmasında ısrar etti.\nAmeliyatı Camille'e zarar vermeden gerçekleştirebilecek tek kişi Hakim'di. Camille'in kalbini çıkarıp yerine hextech bir kalp koydu. Sonra da istifa etti. Camille kendine geldiğinde, Hakim'le paylaştıkları laboratuvarı terk edilmiş buldu.\nBundan sonra işine odaklandı. Geliştirmelere devam ederek kesici bacaklar, çelik kablo makaralı kalçalar ve daha pek çok ufak tefek hex güçlendirmesi taktırdı. Kimileri, insanlığından geriye bir şey kalıp kalmadığını merak etmeye başlamıştı. Ferros Hanesi'nin gücü ve zenginliği arttıkça Camille'in görevleri de daha ürkünç ve ölümcül bir hal alıyordu.\nHextech kalbi sayesinde hiç yaşlanmıyordu. Ama yıllar kardeşine aynı ayrıcalığı tanımamıştı. Stevan'ın bedeni günden güne güçten düşse de haneyi hâlâ demir yumrukla yönetiyordu.\nNihayet Camille Stevan'ın ihanetinin aslında ne kadar büyük olduğunu ortaya çıkardı ve çevirdiği entrikaların ailenin çıkarına artık hizmet etmediğini anladı. Kardeşine karşı beslediği son duygu kırıntılarını da o saniye bir kenara attı.\nYeğenlerinin torunları arasında gözdesi olan bir kızı hanenin başına getiren Camille artık ailenin hem kamu işlerini hem de karanlık yeraltı operasyonlarını yönetiyor. Görevi... zor sorunları çözmesini gerektirdiği için kendisini insanlığın ötesine taşıyan değişimini ve bu sayede verebildiği kesin yargıları hoşnutlukla benimsiyor. Ama hextech kalbinden gelen tuhaf, hüzünlü vınlama sesi endişe verici bir durumun habercisi olabilir.\nCamille yine de boş oturmayı reddediyor. Başarıyla tamamlanan sanayi casusluğu eylemleri, taze demlenmiş güzel bir çay ve Gri'de uzun yürüyüşlere çıkmak ona canlılık veriyor."
    },
    {
        "name": "Cassiopeia",
        "region": "Noxus",
        "image_url": "https://cmsassets.rgpub.io/sanity/images/dsfx7636/universe/f1991d2eb2a3f9543897c95278c31f6e56670588-1215x717.jpg?accountingTag=LoL",
        "champ_url": "https://universe.leagueoflegends.com/tr_TR/champion/cassiopeia/",
        "lore": "General Du Couteau'nun en küçük çocuğu olan Cassiopeia, gözlerini soylu Noxus'lu ailelerin arasındaki geniş imkânlarla dolu ve ayrıcalıklı hayata açmıştı. Keskin zekâsı ve sivri dili kendini daha küçük yaştan belli etmişti. Ablası Katarina babasının eğitmenliğiyle kendi kulvarında ilerlerken, Cassiopeia ise annesi Soreana'nın izinden gidecekti.\nNoxus'un Shurima kıtasına yayılmasında büyük kahramanlıklar gösteren General Du Couteau, bir süre sonra ailesini de yanına aldırıp onları Urzeris adlı kıyı şehrinde valinin evinin yakınlarına yerleştirdi. Kendini tanımadığı bir ülkede ve etrafı yabancılarla çevrili olarak bulan Cassiopeia, annesinin yanından pek ayrılmıyordu. Bu sayede politika, diplomasi ve gizliden gizliye etki kurma hakkında pek çok şey öğrendi. Cassiopeia büyüdükçe Soreana'nın imparatorluğun durumu haricinde bazı gizli endişeleri olduğunu fark etti.\nBir gün Soreana, ailece yaşadıkları evde hiç beklenmedik bir anda yığılıp kaldı. Bilinmeyen bir el saç fırçasına yakıcı bir zehir sürmüş ve onu ölümün eşiğine getirmişti. General Du Couteau suikastçıların işlerini nasıl gördüğünü çok iyi bilirdi. Bu yüzden evin bütün çalışanlarını işten çıkardı. Karısıyla kızları boş bir evde tek başlarına kalmıştı.\nHâlâ çocuk denecek yaşta olan Cassiopeia annesinin hasta yatağının başından hiç ayrılmıyordu. Soreana'nın iyileşmesi aylar sürdü ama bu sırada Cassiopeia'yla aralarındaki bağ daha da güçlendi.\nGeneral, uzun zamandır planlanan Ionia işgalinin hazırlıkları için Noxus'a çağrıldığında yanına Katarina'yı da alırken Cassiopeia Urzeris'de kalacaktı. Bu durum Soreana'yı gözle görülür biçimde rahatlatmıştı. Sonunda kızına, bazılarının “Kara Gül” dediği gizli ve dışarıya kapalı bir hizbin üyesi olduğunu söyledi. İmparatorluğa yüzlerce yıldır rehberlik eden bu hizip sonunda nüfuzunu Shurima'ya da yaymayı başarmıştı.\nArtık kocasının dikkatli gözleri üzerinde olmadığı için Soreana asıl çalışmalarına başlayabilirdi.\nCassiopeia, zamanla annesinin dikkatli öğretmenliği sayesinde son derece güzel, kurnaz ve akıllı bir genç kadına dönüştü. Yalnız empati yönünden zayıftı. Çevresindekileri, amaçlarına ulaşmak için kullanıp hemen bir kenara atılacak birer araçtan ibaret görüyordu.\nDaha genç kızlık çağında olmasına rağmen, annesini öldürmeye çalışanları bulup ortadan kaldırdığı için Kara Gül üyesi olmuştu. Hızı ve becerikliliği Soreana'yı bile şaşırtıyordu. Ardında ne yaptıklarına ne de kullandığı aracılara dair tek bir iz bırakıyordu. Cassiopeia ancak kendini böyle kanıtladıktan sonra, hizbin Shurima için kurduğu daha geniş çaplı planları öğrenme ayrıcalığına erişebilmişti. Ailesinin muazzam kaynaklarını kullanarak çölün derinliklerine keşif gezileri düzenlemeye başladı. Bu gezilerde, Shurima'lı bir paralı asker olan Sivir'in yardımıyla antik harabeleri yağmaladı.\nBaşkentten gelen bir haber üzerine çalışmalarını daha da hızlandırması gerekti. Jericho Swain, Yüce General Boram Darkwill'i devirmişti. Bazı soylu aileler bu darbeyi tanımaya karar vermişti... ve aralarında Du Couteau'lar da vardı.\nKocasının ihaneti Soreana'yı hem öfkelendirmiş hem de iğrendirmişti. Bir yandan da Kara Gül'ün tüm üyelerinin artık tehlike altında olduğundan korkmaya başlamıştı. Telaşa kapıldı. Cassiopeia'yı, Shurima'nın eski çağlarda tüm dünyaya üstünlük kurmasını sağlayan ilahi gücü aramaya yolladı. Cassiopeia, ya yaklaşmakta olan gizli savaşta kullanılmaya hazır bir silahla geri dönmeye ya da hiç dönmemeye yemin etti.\nBu yemini tutma uğrunda sonsuza dek değişecekti. Yükseliş'e ermişlerden birinin çağlardır kayıp olan mezarını bulduğunda, elde etmek istediği gücün eşiğinde olduğunu da kavradı. Bu gücü ele geçirmeden önce, yaptıklarına şahit olan herkesi ortadan kaldırmaya karar verdi. Hançerinin ilk kurbanı, rehberi Sivir olmuştu; fakat tam o sırada taştan yapılma kadim bir mezar muhafızı kafasını kaldırıp sivri dişlerini Cassiopeia'nın etine geçirdi.\nCassiopeia yaratığın büyülü zehrine dayanamayıp yere yığıldı. Parayla tuttuğu askerler onu çöl yollarında taşıyarak eve götürürken bedeni, genç kadının çığlıkları arasında feci bir dönüşüm geçirerek yeni ve korkunç bir hal aldı...\nCassiopeia kendini Urzeris'te kaldıkları evin kullanılmayan anıt mezarına kilitleyip dönüşümün anlatılmaz azabını tek başına yaşadı. Soreana Du Couteau'nun zeki ve güzel kızı gitmiş, yerine gölgelerde sinsi sinsi gezinen, zehir tüküren ve taşı eliyle cam kırarmış gibi kırabilen canavarımsı bir sürüngen gelmişti.\nCassiopeia haftalar boyu ağlayıp dövünerek kaybettiği hayatın yasını tuttu. Sonunda bir gün, dökecek gözyaşı kalmadı. Kendini umutsuzluğun karanlık dehlizlerinden çıkardı. Kaderini kabul etmeye, hatta belki bir gün kucaklamaya bile kararlıydı. Evet, umduğu Yükseliş'e erememişti ama ölü Shurima ilahlarının büyüsünü ortaya çıkarmıştı. Tıpkı annesiyle planladıkları gibi bu gücü Kara Gül'ün entrikaları doğrultusunda kullanacaktı. Üstelik gücün, içinde günbegün büyüdüğünü hissedebiliyordu.\nAma sonunda neye dönüşeceğini şu an Cassiopeia bile bilmiyor."
    },
    {
        "name": "Cho'gath",
        "region": "Hi̇çli̇k",
        "image_url": "https://cmsassets.rgpub.io/sanity/images/dsfx7636/universe/b5b1910f31e78d7b71c828da516b417146b62d4a-1215x717.jpg?accountingTag=LoL",
        "champ_url": "https://universe.leagueoflegends.com/tr_TR/champion/chogath/",
        "lore": "Dünyalar ve boyutlar arasında bir yer var. Bazıları burayı Dışarısı olarak bilir, bazılarıysa Bilinmezlik olarak. Gerçekten bilenler ise buraya Hiçlik der. Hiçlik, adının aksine hiçbir şeyin olmadığı bir yer değil; ağza alınamayacak şeylerin, insan aklına sığmayacak korkuların yuvasıdır. Cho'Gath, işte bu Hiçlik'ten doğmuş bir yaratık. Gerçek doğası o kadar korkunçtur ki kimileri adını bile anmaz. Türdeşleri, Runeterra'da kendilerine has bir korku cenneti yaratmak için boyutları ayıran duvarları eşeleyerek bir çatlak, bu dünyaya açılan bir yol arıyorlardı. Bu yaratıklara, Hiçlik'ten Doğanlar denir. O kadar eski ve korkunçlardır ki tarihten tümüyle silinmişlerdir. Hiçlik'ten Doğanların, başka dünyalarda ağza alınamayacak korkunçlukta yaratıklardan oluşan muazzam orduları komuta ettiği, bir zamanlar Runeterra'dan artık tarihin karanlıklarına gömülmüş, kuvvetli sihirlerle sürüldükleri rivayet edilir.\nBu hikâyeler doğruysa, o zaman hemen arkasından gelen, Hiçlik'ten Doğanların bir gün geri döneceği söylentilerinin de doğru olması gerekir. Şu anda bile, Icathia'da karanlık bir güç harekette. Kin ve şiddetten meydana gelmiş yabancı bir varlık olan Cho'Gath, en gözüpek kahramanlar dışında herkesin korkuyla sinmesine yol açar. Cho'Gath sanki kendi vahşetinden beslenmekte, tıka basa doyarken büyüyüp şişmekte. Daha da kötüsü; bu varlığın üstün zekâsı, Hiçlik'teki dehşetin kendine ait bir bilincinin var olduğuna delalet."
    },
    {
        "name": "Corki",
        "region": "Bandle şehri̇",
        "image_url": "https://cmsassets.rgpub.io/sanity/images/dsfx7636/universe/5bf51137ae5bdf98b83e2e791f6c288d6121470d-1215x717.jpg?accountingTag=LoL",
        "champ_url": "https://universe.leagueoflegends.com/tr_TR/champion/corki/",
        "lore": "Heimerdinger ve yordle yoldaşları Piltover'a göç ettiklerinde, bilimi bir yaşam biçimi olarak benimsediler ve anında tekmaturji çevrelerinde çığır açan bazı yenilikler yaptılar. Yordle'lar boylarının kısalığını çalışkanlıklarıyla telafi eder. Gözüpek Bombacı Corki bu unvanı, yaptıkları yeniliklerden biri olan ve Bandle Şehri Keşif Birliklerinin (BŞKB) omurgası haline gelen hava saldırı aracı, Keşif Harekâtı Kopteri'nde deneme pilotluğu yaparken kazandı. Filosu Çığırtkan Yılanlarla beraber Valoran'ın üzerinde süzülerek aşağıdaki manzarayı inceler ve yerdeki izleyicileri, yaptığı hava akrobasisi hareketleriyle büyüler.\nCorki, ateş altında gösterdiği serin kanlılıkla, çılgınlık derecesine varan cesaretiyle Çığırtkan Yılanların en meşhuru olmayı hak ediyor. Çoğunlukla, gerek istihbarat toplanması gerekse çatışma alanlarına mesajlar gönderilmesi için düşman hattının arkasına geçmeyi gerektiren görevler için gönüllü oldu. Tehlikeyle besleniyor ve sabahları güzel bir it dalaşı yapmaktan aldığı keyfi başka hiçbir şeyden almıyordu. Corki iyi bir pilot olmasının ötesinde, kopterinde çeşitli modifikasyonlar da yapmış, onu bazılarının çatışmadan çok gösterişe yaradığını iddia ettiği bir dolu silahla donatmıştı. Sıcak çatışmalar kesildiğinde, Corki emekliye ayrılmak zorunda kaldı. Bu durum onu motoru tahrip edilmiş, kanatları kırılmış gibi hissettiriyordu. Uçuş akrobasisiyle ve kanyon koşularıyla idare etmeye çalıştı; ama havaya yayılan taze barut kokusu olmadan, hiçbir şeyden aynı tadı almıyordu."
    },
    {
        "name": "Darius",
        "region": "Noxus",
        "image_url": "https://cmsassets.rgpub.io/sanity/images/dsfx7636/universe/bd6bd9efb4295687e683fd97d67a509d3ed6c26f-1215x717.jpg?accountingTag=LoL",
        "champ_url": "https://universe.leagueoflegends.com/tr_TR/champion/darius/",
        "lore": "Darius'la kardeşi Draven, bir liman şehri olan Basilich'te büyümüş iki yetimdi. Darius karınlarını doyurabilmek için çabalardı; sürekli kendilerinden büyük sokak çocuklarıyla ve kardeşine zarar vermeye kalkışan diğer herkesle, hatta şehir muhafızlarıyla bile kavga ederdi. Sokaklardaki yaşamlarının her günü, hayatta kalmak için mücadele etmekle geçerdi. Darius on ikinci baharını gördüğünde, vücudunda bazı askerlerin ömür boyu aldığından çok daha fazla yara izi vardı.\nSürekli genişleyen Noxus İmparatorluğu sonunda Basilich'i de ele geçirdiğinde, muzaffer ordunun komutanı Cyrus bu dik başlı kardeşlerin içindeki gücü gördü. Böylece Darius ve Draven, Cyrus'un birliklerine katıldı. İki kardeş yıllar boyunca dünyanın dört bucağında birbirinden yorucu ve eziyetli bir sürü seferde ve fetihte çarpıştı, imparatora karşı çıkarılan pek çok ayaklanmayı bastırdı.\nNoxus İmparatorluğu'nda ırk, sınıf, kültür ayrımı yapılmadan herkesin güç elde etme şansı vardı. Bu ideale en yürekten inananlardan biri de Darius'tu. Hayata atılırken sıfırdan başladığı halde; görevlerini yerine getirmeyi her şeyden daha önemli gördüğü için rütbesi sürekli yükseliyordu. Agresifliği, disiplini ve hiçbir konuda taviz vermeyişi sayesinde büyük saygı topluyordu. Hatta Dalamor Ovası'ndaki kanlı meydan savaşında, geri çekilmeyi emreden korkak bir Noxus generalinin kellesini bizzat uçurdu. Sonra kulakları sağır eden bir savaş narası atıp kanlı baltasını havaya kaldırarak dağılmış birlikleri topladı ve kendisininkinden çok daha kalabalık bir orduya karşı beklenmedik, görkemli bir zafer kazandı.\nBunun karşılığında onu kendisine ait bir tümenin komutanı yaparak ödüllendirdiler. İmparatorluğun her yerinden binlerce asker akın akın ona katılmaya geldi. Darius bunların çoğunu geri çevirdi. Sadece en güçlü, en disiplinli ve en sağlam iradeli olanları kabul etti. Ünü öyle göz korkutucu hale gelmişti ki Noxus'tan çok uzaktaki ülkelerde bile kimi şehirler onun ordusunun sancaklarını görür görmez teslim bayrağını çekiyordu.\nNoxus saldırılarına onyıllar boyu direnmiş, gururlu, savaşçı bir halk olan Varju'ların bulut kalelerini fethettiği zaferden sonra, Darius'a bizzat imparator Boram Darkwill tarafından Noxus'un Eli unvanı verildi. Darius'u yakından tanıyanlar onun derdinin ne güç ne de pohpohlanmak olduğunu bilirlerdi. O sadece Noxus'un tüm uluslar üzerinde hâkimiyet kurduğunu görebilmek istiyordu. Böylece Darkwill ona birliklerini toplayıp, artık kuzeyin derinliklerindeki Freljord'da yaşayan barbar kabileleri dize getirmesini emretti.\nDüzenlenen sefer yıllarca uzadı, uzadı ve sonunda taraflar yenişemeyip kuzeyin buz gibi ikliminde bir açmazda kalakaldılar. Darius, acımasız Kışın Pençesi kabilesinin düzenlediği suikastlardan, pusulardan ve hatta onu kaçırma denemelerinden hep kıl payı kurtuldu. Bitmek tükenmek bilmeyen ve sürekli zayiat verdiren savaşlardan artık bıkmaya başlamıştı. Askeri güçlerin yeniden bir araya toplanmasını talep etmek için Noxus'a döndü.\nGazileriyle beraber başkente girer girmez, Jericho Swain'in bir darbe düzenleyip imparatoru öldürdüğünü öğrendi. Bu darbeyi, öz kardeşi Draven da dahil olmak üzere Darius'un pek çok müttefiki de desteklemişti.\nDurum çok nazikti. Darius Noxus'un Eli olduğu için, soylu ailelerden pek çoğu onun Darkwill'in intikamını almasını bekliyordu. Ama Darius, itibarı zedelenmiş bir general olan Swain'i tanır ve ona çok saygı duyardı. Birkaç yıl önce Ionia'da düzenleyip başarısız olduğu saldırı yüzünden ordudan ihraç edilmesine de karşı çıkmıştı. Noxus'un Eli, sadakat yeminini herhangi bir yöneticiye değil Noxus'un kendisine ederdi. Swain de imparatorluk için hayal ettiği yeni geleceği dürüstçe paylaşan bir adamdı. Darius, Swain'in komutasına girmekten onur duyacağı bir lider olduğunu düşünüyordu... ama Swain'in başka hesapları vardı.\nTrifarix sisteminin kurulmasıyla Noxus'u üç kişi yönetecek, her biri de kuvvetin bir prensibini temsil edecekti: Geniş görüşlülük, güç ve kurnazlık. Darius konseyde görev almayı seve seve kabul etti ve yepyeni, elit bir askeri güç kurma görevini üstlendi. Trifaria Lejyonu adını taşıyacak olan bu güçte sadece ve sadece imparatorluğun en sadık ve prestijli savaşçıları yer alacaktı. Darius da Noxus ordularının yeni bir fetihler çağı başlatmasına öncülük edecekti."
    },
    {
        "name": "Diana",
        "region": "Targon",
        "image_url": "https://cmsassets.rgpub.io/sanity/images/dsfx7636/universe/c3c3198b3ffb3d419b0963c5a5a631a4aa9a831b-1215x717.jpg?accountingTag=LoL",
        "champ_url": "https://universe.leagueoflegends.com/tr_TR/champion/diana/",
        "lore": "Diana'nın yeri Targon Dağı değildi. Bir grup Solari avcısı, onu soğuktan donarak ölmüş annesiyle babasının arasında bir kundağın içinde bulmuştu. Ebeveynleri bu ülkenin yabancısıydı, belli ki uzun yoldan gelmişlerdi. Avcılar onu tapınağa getirip inançlarına adadılar ve çoğu kişinin Rakkor olarak tanıdığı Son Güneş Kabilelerinin bir ferdi olarak büyüttüler.\nTüm Solari inananları gibi Diana da zorlu bir fiziksel ve dinsel eğitim aldı. Ancak diğer öğrencilerin aksine Diana Solarilerin yaptıklarını neden yaptıklarına ve inançlarının ardındaki nedenlere akıl erdirmeye kararlıydı. Bütün gece kütüphaneleri kurcalıyor, bulduğu metinleri sadece ayın solgun ışığından yararlanarak soluk almadan okuyordu. Ne çelişkidir ki bu arayışı ona cevaplar buldurmaktansa aklında daha çok soru ortaya çıkarmıştı. Öğretmenlerinin verdiği basmakalıp yanıtlar meraklı zihnini pek tatmin etmiyordu.\nDiana okuduğu kitaplardan koca koca bölümlerin yırtıldığını ve aydan nedense hiç bahsedilmediğini fark ettiğinde öğretmenleri ona çok ağır cezalar verdiler. Onu bezdirerek sorgulamaktan vazgeçirebileceklerini umuyorlardı. Diğer öğrenciler de Diana'yla ve sürekli sorduğu sorularla aralarına mesafe koydular.\nBu öfkeyle, yılgınlıkla ve kafa karışıklığıyla dolu, yapayalnız yıllarda hayatında yine de parlayan bir ışık vardı: Leona. Diana yaşıtlarının en inançlısı olan bu kızla sık sık ateşli tartışmalara giriyordu. Uzun uzun ve sık sık ettikleri sohbetlerde ikisi de birbirinin fikrini değiştiremese de samimi bir arkadaşlık kurdular.\nSonra Diana bir gece şahane bir şey keşfetti. Dağın derinliklerinde bir yerde gizli bir girinti bulmuştu. Girintinin duvarlarını aydınlatan ay ışığı ortaya güneş simgeleri, altın zırhlı savaşçıların yanında yürüyen gümüş zırhlı savaşçılar ve Targon'un en yüksek zirvesinde güneşinkiyle eş ay tasvirleri çıkarmıştı. Mutlulukla dolan Diana aldığı apaçık mesajı Leona'yla paylaşmaya gitti. Ayla güneş düşman değildi işte!\nLeona bu habere sevinmedi.\nDiana'ya bu sapkın düşünceleri aklından tamamen çıkarmasını söyledi ve onları başkalarına da söylerse görebileceği cezaları hatırlatarak uyardı. Diana zaten ciddi olan arkadaşının bu derece ciddileştiğini hiç görmemişti.\nÖfke ve çaresizlik içini kemiriyordu. Solarilerin elindeki bilgilerin sınırına ulaşmıştı ama Leona bile bu yeni keşfi ciddiye almıyordu. Solariler ne gizliyordu? Diana sorularına cevap alabileceği tek yerin Targon Dağı olduğunu gitgide daha da kesinlikle sezmeye başladı.\nTırmanış onu akla gelebilecek her yönden sınadı. Artık doruğa eriştiğinde ise zaman durmuş gibiydi. Hayatta kalabilmek için zihnini hayattaki tek arkadaşına ve Solarileri geliştirecek, onları eksiksiz kılacak yanıtları bulmaya odakladı.\nDoruk onu gördüğü en büyük, en parlak dolunayla karşıladı. Coşku dolu bir andan sonra ay ışığından oluşan bir sütun Diana'ya çarptı. Genç kadın benliğini bir varlığın ele geçirdiğini, geçmişten kopuk kopuk görüntüler paylaştığını ve Lunari adlı başka bir Rakkor inancının varlığını hissetti. Diana bu varlığın sadece efsanevi Suretlerden biri olabileceğini... ve kendi bedeninin de ona ev sahipliği yapmak için seçildiğini anladı.\nIşık dağıldığında zihni yine kendisinin oldu. Kendini zırhlara bürünmüş, elinde hilal şeklinde bir kılıç tutar buldu. Bir zamanlar siyah olan saçları artık pırıl pırıl bir gümüş rengiydi. Başını çevirince yalnız olmadığını gördü. Yanında Leona duruyordu. O da pırıl pırıl, altın bir zırha bürünmüştü. Ellerinde ilk şafak ışığı kadar parlak bir kalkanla kılıç vardı.\nDiana bu hayat değiştiren anı arkadaşıyla paylaştığı için çok sevinçliydi ama Leona'nın tek düşüncesi Solarilerin yanına dönmekti. Diana ona gitmemesi için yalvardı. Bu yeni geleceğe birlikte atılmalarını çok istiyordu. Ama Leona itiraz etti. Anlaşmazlıkları çabucak ay ışığı ve güneş ateşi patlamalarıyla dolu devasa bir çatışmaya dönüştü.\nSuret'in gücü yüzünden benliğini kaybetmekten korkan Diana sonunda kaçıp dağdan indi. Ama arayışında başarılı olduğu için, Solarilerin öğretilerini sorgulamış olmakta kendini her zamankinden daha da haklı hissediyordu. Artık karşılarına dikilip onlara ne kadar hatalı olduklarını anlatmanın zamanı gelmişti.\nDiana Ra'Horak muhafızları bir yana itip geçerek baş rahiplerin odalarına daldı. Lunariler hakkında öğrendiklerini anlattıkça rahiplerin dehşeti arttı... ve sonunda onu kâfir, zındık, sahte ilahların öğretisini yaymaya çalışan bir sahtekâr ilan ettiler. Diana hiddetle doldu. İçindeki suretin de gücüyle artan bu hiddeti kucaklayıp feci bir ay ışığı patlaması ortaya çıkardı. Yaptığından kendisi de ürkerek tapınaktan kaçtı. Geçtiği yerlerde ölümden bir iz bıraktı.\nŞimdi yarı yarıya hatırladığı görülerle ve kadim bilgi kırıntılarıyla kendine yön vermeye çalışan Diana, kesin olarak bildiği iki gerçeğe tutunarak hayatta kalmaya çalışıyor: Lunarilerle Solarilerin düşman olması gerekmediği ve kendisinin bu dünyada Targon Dağı'nda bir Solari çömezi olmaktan daha büyük bir amaçla bulunduğu.\nKaderi henüz belli değil ama Diana bedeli ne olursa olsun onu ortaya çıkarmaya kararlı."
    },
    {
        "name": "Dr. mundo",
        "region": "Zaun",
        "image_url": "https://cmsassets.rgpub.io/sanity/images/dsfx7636/universe/326545c5cf571981bff487ab158bca6b08c9d28d-1215x717.jpg?accountingTag=LoL",
        "champ_url": "https://universe.leagueoflegends.com/tr_TR/champion/drmundo/",
        "lore": "Zaun'un kötü şöhretli akıl hastanesinin koğuşlarında devasa bir canavar dolaşıyor. Yöntemleri cüretkâr, kemik testeresi keskin ve hastalarıysa dehşet içinde. Çünkü bu adam kendine göre uzman bir doktor olsa da aslında durum hiç de böyle değil.\nGerçek adı tarihin tozlu sayfalarında kaybolmuş Dr. Mundo, bir zamanlar Zaun'un en güçlü kimya baronlarından biri için çalışıyordu. Aşırı nezaketiyle tanınan bu adam, geçimini insanların gözünü korkutarak sağlayan birine göre epey iyi niyetliydi. Çevresindekilere lakaplar uydurmaktan veya insanlarla şakalaşmaktan çekinmezdi. Tabii kimlerin damarına bastığından pek haberi olmazdı. Patronunun canını sıkmasıysa pek uzun sürmemişti.\nİbret olsun diye adamını cezalandırmak isteyen kimya baronu, onu insanlık dışı tedavi yöntemleri ve şüpheli ilaçlarıyla bilinen Osweld Akıl Hastanesi'ne kapattırdı. Baron, fedaisinin zapt edilip akıl hastanesinin en güvenli ve duvarları yastıklı hücresine zorla götürülmesini keyifle izledi.\nAylar geçtikçe, adam sözde bakıcılarının tarifsiz istismarlarına maruz kaldı. Deneysel tedaviler hastanın sağlığı göz önünde bulundurulmadan uygulanıyordu. Sinir uçlarına elektrik veriliyor, beyin lopları ayrılıyor ve onaylanmamış ilaçlar yüksek dozlarda veriliyordu. Adam değişmeye başlamıştı, iri bedeni her geçen gün daha da büyüyordu. Fakat beyni çok daha kötü bir şekilde etkilenmişti. Geçmiş hayatına ait tüm hafızasını kaybeden adam, bu acımasız dünyayı anlamlandırmakta zorlanıyordu. Eski püskü deli gömleğine baktı. Neredeyse çevresindeki tıp uzmanlarının giydiği beyaz önlüklere benziyordu.\nÜniformasındaki kelimeleri yanlış okuyan zavallı, kendisine yeni bir isim taktı ve yeni bir meslek edindi.\nGaliba ben de doktorum. Yoksa neden bu berbat akıl hastanesinde olayım ki? diye düşündü. Buradaki diğer insanlar da... benim hastalarım olmalı.\nNihayet kimya baronunun fedaisini akıl hastanesinden çıkarma günü gelip çatmıştı. Lobide onu kimsenin karşılamaması epey şaşırtıcıydı. Salon bomboş ve sessizdi. Sadece koridorun sonundaki odadan dengesiz bir hastanın kısık, anlamsız konuşmaları duyuluyordu.\nBaron odaya girdiğinde dehşet verici bir manzarayla karşılaştı. Yerde bir sürü hastanın ve personelin cesedi yatıyordu, hepsi parçalanarak tanınmayacak hale gelmişti. Üstlerinde devasa ve mor bir canavar duruyor, saçma sapan konuşan koca ağzından büyük ve mavi bir dil sarkıyordu. Bedenine dar gelen giysilerinin altından kaslar fışkırıyordu ve ameliyat testeresinin sapını eliyle sıkıca kavramıştı. Baron korkulu gözlerini canavarın suratına çevirdiğinde onun eski çalışanı olduğunu anladı.\nEski patronuna dair hiçbir şey hatırlamayan canavar, önünde sadece hızla tedavi edilmesi gereken bir hasta görüyordu. Mor yaratık kimya baronuna doğru hantal hantal yürüdü, testeresini heyecanla bir o yana bir bu yana sallıyordu. Baron, kimya teknolojisinden faydalanan tabancasını çekti ve ateş etti. Mermi önündeki devasa cüsseyi deşip geçerek canavarın sendelemesine sebep oldu...\nAma yalnızca birkaç saniyeliğine.\nYaranın üstünde hızla yeni kaslar belirirken yaratığın vücudundaki delik kapandı. Canavar duraksadı, gözleriyle baronu baştan aşağı süzdü ve geveleyerek, \"Sen hasta. Yardım gerek!\" dedi.\nYüzlerce defa kendisine akıl hastanesinin eski personelince uygulanan tedavileri taklit etmeye çalışan adam, baronu yakındaki bir sedyenin üstüne fırlattı, kollarını kelepçeledi ve ameliyat araçlarını hazırlamaya koyuldu. Kimya baronu, başına geleceklerin farkına vardığında bembeyaz kesildi.\nGerçekleşen ameliyat, tıpkı ondan önceki sayısız ameliyat gibi başarısız olmuştu. Cüssesi gitgide büyüyen doktor, son hastasının kalıntılarını yerdeki yığına ekledi. Onları kurtaramadığı için üzülse de elinden geleni yaptığını biliyordu. Hem ileride daha fazla şansı olacaktı. Zaun iyileştirilmeyi bekleyen hasta insanlarla doluydu. Tekrar yüzünde beliren gülümsemesiyle hastaneden ayrıldı ve daha fazla hasta bulmak için sokaklara karıştı."
    },
    {
        "name": "Draven",
        "region": "Noxus",
        "image_url": "https://cmsassets.rgpub.io/sanity/images/dsfx7636/universe/1b9079d79643c08bc25c143418b96c5883d48b52-1215x717.jpg?accountingTag=LoL",
        "champ_url": "https://universe.leagueoflegends.com/tr_TR/champion/draven/",
        "lore": ""
    },
    {
        "name": "Ekko",
        "region": "Zaun",
        "image_url": "https://cmsassets.rgpub.io/sanity/images/dsfx7636/universe/582abd081125c2ef8f47609bc42a9f1bb71782fb-1215x717.jpg?accountingTag=LoL",
        "champ_url": "https://universe.leagueoflegends.com/tr_TR/champion/ekko/",
        "lore": "Doğuştan dâhi olan Ekko, daha emeklemeyi öğrenmeden basit makineler yapıyordu. Annesi Inna'yla babası Wyeth oğullarına iyi bir gelecek sağlamaya ant içmişti. Kimya kirliliği ve yüksek suç oranıyla Zaun, Ekko'nun dehasını göstermesine engel olur diye düşünüyorlardı. Oğullarının, Piltover'ın refahını ve sunduğu fırsatları hak ettiğini biliyorlardı. Ekko çocukluğu boyunca, boğucu fabrikalarda tehlikeli koşullar altında uzun mesailer yapan annesiyle babasının vaktinden önce çökmesini seyretti. Onlar çabalarına karşılık üç kuruş kazanırken açgözlü fabrika sahipleri ve kendini beğenmiş Piltover'lı alıcılar onların emekleri üzerinden muazzam kârlar ediyordu.\nAma Inna'yla Wyeth, oğulları bir gün yukarıdaki şehre çıkabilecekse bütün bu çabalara değeceği görüşündeydi.\nEkko'nun görüşleriyse farklıydı. Zaun'u kusurlarının ötesinde, enerji ve potansiyelle dolup taşan dinamik bir yer olarak görüyordu. Zaunluların çalışkanlığı, yoktan var etme becerileri ve azimleri, yenilikler yapmak için bulunmaz bir ortam oluşturmuştu. Bir felaketten ortaya günden güne gelişen bir kültür çıkarmış, başkalarının tarihten silinip gideceği koşullarda serpilmişlerdi. Bu ruh Ekko'yu alıp götürdü ve gençliğini durmadan icatlar, yenilikler yaparak geçirmeye yöneltti.\nYalnız da değildi. Kavgacı yetimlerden, meraklı sokak çocuklarından ve her şeye hevesli fırlamalardan oluşan bir arkadaş grubu vardı. Zaunlular okula gitmek yerine çıraklık yapmayı yeğlerdi zaten ama bu “Zaun'un Kayıp Çocukları” tayfasının öğretmeni, şehrin karmakarışık sokaklarıydı. Zamanlarını tam gençlere yaraşır şekilde, şaşaalı bir aylaklıkla geçiriyorlardı. Sınır pazarlarının altını üstüne getiren koşu yarışları ya da Kuyu'dan İskele Katı'na tehlikeli tırmanışlar yapıyorlardı. Kafalarına göre takılıyor, kimseye hesap vermiyorlardı.\nBir akşam, bir süre önce yıkılan bir laboratuvarın yıkıntılarını tek başına gezmeye çıkan Ekko inanılmaz bir şey keşfetti: sihir gücüyle pırıl pırıl parlayan, mavi-yeşil bir kristal parçası. Zaun'da her çocuk hem silahlara hem kahramanlara güç veren hextech'in öykülerini dinlemişti. Böyle nesnelerin dünyayı değiştirme potansiyeli vardı ve şimdi Ekko elinde bunlardan birini tutuyordu. Kristalin başka parçalarını aramaya koyuldu ama hextech teçhizatlı fedailerin ayak seslerini duyunca arayanın sadece kendisi olmadığını anladı. Kıl payı kurtulup evine döndü.\nKristalin üzerinde çılgın gibi deney yapmaya başladı. Pek de bilimsel olmayan denemelerinden biri sırasında kristal patlayıp parlak tozlardan bir burgaca dönüştü ve ufak zaman kırılması alanları tetikledi. Ekko gözlerini açtığında parçalanmış birkaç gerçeklik ve kendisinin birkaç “yankısını” gördü. Parçalanmış uzay-zamanlar arasından panikle ona bakıyorlardı.\nYapacağını yapmıştı bu sefer.\nEkko'yla zaman çelişkisi kopyaları, biraz gergin bir işbirliği yaparak genç mucidin gerçeklikte açtığı yırtığın büyümesini durdurup onu kapadılar. Ekko sonunda parçalanmış kristalin zamansal güçlerini, kısa zaman parçalarını kontrol etmesini (en azından teoride) sağlayacak bir aygıtta toplamayı başardı.\nDoğum gününde, arkadaşları Ekko'nun başına ekşiyerek onu Yaşlı Kurt adlı eski mi eski bir saat kulesine tırmanmaya ikna etti. Ekko da deneyini yapmadığı cihazını yanında getirdi.\nKayıp Çocuklar tırmanmaya koyuldu. Ara sıra durup duvarlara tanınmış Piltoşların müstehcen karikatürlerini çiziyorlardı. Kulenin tepesine neredeyse ulaşmışlardı ki Ekko'nun arkadaşlarından birinin tutunduğu yer koptu ve çocuk aşağı düşmeye başladı. Öleceği kesindi. Ekko tam o sırada içgüdüsel olarak, sanki daha önce binlerce defa yapmışçasına icadını çalıştırdı. Çevresindeki dünya parçalandı, dönüp duran zaman parçacıkları arasından geçmişe çekildi.\nKendini, arkadaşının yine o çürüyen kalasa uzanmasına bakarken buldu. Kalas kırıldı, çocuk düştü... ama Ekko bu sefer hazırdı. Kenara atılıp onu gömleğinden yakaladı. Onu çekip güvenli bir yere çıkarmaya çalıştı ama arkadaşı kule saatinin çarkları arasına sıkışıp...\nDur. Geri sar.\nEkko birkaç kere denedikten sonra arkadaşının hayatını kurtarmıştı. Ama yaptıkları çetesine Ekko'nun doğaüstü refleksleri varmış da daha kimse tehlikenin farkına bile varmadan arkadaşını kurtarmış gibi görünmüştü. Onlara kristali anlatıp sır olarak saklayacaklarına yemin ettirdi. Ama arkadaşları, artık Ekko'nun onları tehlikeden kurtarabileceğini bildiklerinden bu gücü birbirlerine gaz verip haylazlıklarını iyice abartmakta kullandılar.\nEkko'nun Zaman Kapsülü adını verdiği cihaz her denemeden ve bir sürü yanılgıdan sonra biraz daha kararlı bir hal aldı. Zamanı kaç kere geri sarabileceğinin tek sınırı kendi bedeninin yorgunluğuydu.\nEkko zaman bükme becerisiyle Zaun ve Piltover'ın en yaratıcı, en güçlü ve en tehlikeli kişilerinden bazılarının ilgisini çekmeye başladı. Ama onun tek ilgilendiği arkadaşları, ailesi ve şehri. Memleketinin büyüyerek sözde Gelişim Şehri'ni geçeceği, kuşaklar boyu onlara tanınan ayrıcalıklar sayesinde değil karşı konamaz yenilikçiliği ve gözü pekliğiyle yücelmiş bir Zaun'un dehasının ve azminin Piltover'ın altın yaldızlarını gölgede bırakacağı günleri hayal ediyor. Henüz bir plan kurmadı ama nasıl olsa zamanı bol.\nSonuçta Ekko Z-Kapsülü'yle geçmişi değiştirebiliyorsa geleceği değiştirmesi ne kadar zor olabilir ki?"
    },
    {
        "name": "Elise",
        "region": "Gölge adalar",
        "image_url": "https://cmsassets.rgpub.io/sanity/images/dsfx7636/universe/7b72ce48ede875d47c4877de71f8aa53da8b8bbb-1215x717.jpg?accountingTag=LoL",
        "champ_url": "https://universe.leagueoflegends.com/tr_TR/champion/elise/",
        "lore": "Yüzyıllar önce, Noxus'un köklü ve kudretli ailelerinden biri olan Kythera hanesine doğan Elise, güzelliğin zayıflar üzerindeki gücünü çabucak fark etmişti.\nYaşı geldiğinde, Zaavan hanesinin vârisi Berholdt'un evlilik teklifini kabul etti. Kythera hanesini güçlendirirken Zaavan'ları zayıflatacak bu birlikteliğe karşı çıkan çoktu. Ama Elise evlenmek istediği adamı tavlamak için binbir numara çevirmiş, sözlenmelerini kesinleştirebilmek için tüm düşmanlarını birbirine düşürmüştü.\nAncak Elise, bu politik evliliğin imparatorluğun her köşesinde perde arkasında çalışan karanlık güçler tarafından zaten yıllardır planlanmakta olduğunu bilmiyordu. Berholdt Zaavan, daha büyük bir oyunda piyondu sadece. Öyle olduğu halde, Elise'in onu böylesine avcunun içine alması beklendik bir durum değildi. Berholdt görünüşte hanenin reisi olarak kalsa da asıl yetkinin kimde olduğu belliydi. Zaman geçtikçe, adam karısına garaz bağladı.\nBir akşam, her zamanki gibi birbirlerine karşı soğuk tavırlar takındıkları bir akşam yemeği sırasında Berholdt Elise'e şarabına zehir koyduğunu söyleyip ona cemiyetten çekilmesini ve aile gücünün dizginlerini ona bırakmasını buyurdu. Elise panzehirin, kocasının üzerinde olacağını biliyordu. Hemen gözü yaşlı pişman eş rolünü oynamaya, yalvarıp af dilemeye başladı. Berholdt tam ikna olduğunda, masadan bir bıçak kapıp adamın tam kalbine sapladı.\nElise panzehri içmesine rağmen haftalarca hasta yattı. Solgun Kadın ona işte bu sırada yaklaştı.\n\"Kara Gül\"ün başı olan bu gizemli kadın, gizli bilgilerin güvenilecek insanlarla paylaşılıp güvenilmeyenlerden saklandığı cemiyetlerini Elise'e tanıttı. Esasen, ona sadık oldukları sürece Solgun Kadın soylu haneleri kimin yönettiğine aldırmazdı. Elise ona bağlı olan Berholdt'u öldürdüğü için artık değerini kanıtlamak zorundaydı. Yoksa yerine daha uygun biri bulunurdu.\nDaha büyük güç elde etmeye yol açıldığını gören Elise, cemiyete daha önce pek az kişide görülen bir hevesle ayak uydurdu. En önde gelen üyelerle sık sık buluşuyor, nüfuz kullanıp kullandırıyor, düşmanlarını planlarının karmakarışık ağına düşürerek faka bastırıyordu. İki evin zenginliği de bir araya gelince karşısında duracak pek kimse kalmamıştı. Üstelik herkesi, onun istediklerini yapmaya ikna etmekte iyice ustalaşmıştı.\nSonunda Kara Gül için büyük önem taşıyan bir nesnenin varlığını öğrendi. Antik çağlarda yaşamış Sahn-Uzal adlı bir savaş beyinin kafatası olan bu nesnenin, çok uzun yıllar önce Gölge Adalar'a gizlendiği söyleniyordu. Solgun Kadın'ın gözüne iyice girmek isteyen Elise, gırtlağına kadar borca battığı için kendisini ve birkaç takipçisini lanetli Helia şehrine götürmeye razı olacak bir kaptan buldu. Karaya çıktıkları yer kül grisi bir sahildi. Kayıp mahzeni boşu boşuna ararlarken, nefret dolu hortlaklar onlara etmediğini bırakmadı.\nFakat Elise, bambaşka bir keşifte bulundu.\nÇoktan unutulmuş eski devirlerin bir yaratığı, şehrin altındaki dipsiz karanlığı kendine mesken tutmuştu. Bu şiş gövdeli, böcek kabuklu canavar; örümcek ilah Zehirçene'ydi. Mekânına izinsiz giren fanileri yemek için karanlıklardan fırlayıp dişlerini Elise'in omzuna batırdı. Elise haykırarak yere yığıldı. Zehir vücudunda korkunç değişikliklere yol açarken feci kasılmalar geçiriyordu. Omurgası garip hareketlerle dalgalanıyor, derisinden örümceksi bacaklar fırlıyordu.\nDönüşümünün azabından soluğu kesilen Elise sonunda dönüp yeni efendisinin başında beklediğini gördü. O anda hiç konuşmadan birbirlerini anladılar. Elise eklembacakları üzerinde seğirterek kumsala döndü. Uğursuz Koruluk'a girip çıkarken Gölge Adalar'ın ruhları artık onu hiç rahatsız etmiyordu.\nBirkaç hafta sonra, gemisi gecenin zifiri karanlığında Noxus başkentine yanaşırken Elise yine insan suretine büründü... ama gemideki tek canlı oydu artık.\nSavaş beyinin kafatasına dair tek iz keşfedilememişti ama Solgun Kadın, Elise'in yeni ve tehlikeli gücü için hemen bir amaç bulmuştu: Noxus'la Gölge Adalar arasında güven içinde seyahat edebilmek. Böylece iki kadın bir anlaşmaya vardı. Kara Gül, Elise'e Örümcek Tanrı'ya bahşedilmek üzere hiçbir şeyden habersiz bir sürü kurban verecekti. Bunun karşılığında Elise o karanlık, tehlikeli adalarda bulduğu kudretli eşyaları alıp getirecekti.\nElise, Zaavan hanesi konağının ne zamandır ihmal edilmiş koridorlarına döndü. Kendini özellikle son derece cazip fakat dünyadan elini ayağını çekmiş bir kimse gibi tanıtmaya başlamıştı. Gerçek yüzünü pek kimse bilmese de hâlâ hakkında garip dedikodular dolaşmaya devam ediyor. Ölümsüz güzelliği ve harap, tozlu sarayını mesken tutmuş korkunç bir yaratık hakkında dedikodular...\nAradan yüzyıllar geçmiş olmasına rağmen, Elise ilahının çağrısını her hissettiğinde yanına kendisine kur yapan bir beyi veya aklı kolayca çelinen bir başka talihsizi takarak Kara Sis diyarına gidiyor.\nVe nedense hep yalnız dönüyor."
    },
    {
        "name": "Evelynn",
        "region": "Runeterra",
        "image_url": "https://cmsassets.rgpub.io/sanity/images/dsfx7636/universe/2f8ee3f69973dd73de75eb3367d5d8efadf4a5d7-1920x1133.jpg?accountingTag=LoL",
        "champ_url": "https://universe.leagueoflegends.com/tr_TR/champion/evelynn/",
        "lore": "Runeterra'nın karanlık köşelerinde gizlenen iblis Evelynn yeni kurbanını arıyor. Avını kendine, dişi bir insanın dolgun hatlı vücuduna benzettiği görünümüyle çekiyor. Fakat avı cazibesine kapılır kapılmaz Evelynn gerçek yüzünü gösteriyor. Kurbanına anlatılmaz işkenceler ederek acısıyla doyuyor. İblis için bu karşılaşmalar masum birer kaçamaktan ibaret. Runeterra'nın geri kalanı içinse, şehvetin insanların başını nasıl belalara sokabileceğini, birini körcesine arzulamanın bedelinin ne kadar feci olabileceğini anlatan birbirinden korkunç ibret hikâyeleri.\nEvelynn, becerikli bir avcı olarak doğmadı. Yaşamına binlerce yıl önce, biçimi olmayan, neredeyse akıldan yoksun, ilksel bir varlık olarak başladı. Bu yeni oluşmuş gölge zerresi, yüzyıllar boyunca hiçbir uyarandan etkilenmeden, hissiz halde bir köşede durdu. Dünya savaşlarla alt üst olmasa, öyle kalmaya da devam edecekti. Sonradan Rün Savaşları adı verilen bu savaşlar, dünyada daha önce benzeri görülmemiş toplu katliamlara neden oldu.\nRuneterra halkları acıya, azaba ve kayba boğuldukça, gizlenen gölge de uyanmaya başladı. Daha önce tek bildiği şey olan boşluğun yerini, ıstırap içinde kıvranan bir dünyanın delice titreşimleri almıştı. Yaratık, heyecanla titredi.\nRün Savaşları şiddetlendikçe dünyanın maruz kaldığı işkenceler öylesine arttı ki gölge artık patlayacakmış gibi hissetmeye başladı. Runeterra'nın tüm acısını yudum yudum içti ve bundan sonsuz bir haz aldı. Bu his, yaratığı besleyip büyüttü ve yaratık zaman içinde daha karmaşık bir şeye dönüştü. En aşağılık insan duygularından beslenen, gözü doymaz bir ruhsal parazit, bir iblis oldu.\nSavaşlar sonunda bittiğinde, dünyanın acısı da azaldı. İblis birden çok çaresiz kalmıştı. Hayattan aldığı tek zevk, diğer canlıların acı çekmesiydi. Acı çeken bir şey olmayınca, o da ilk doğduğu zamanlarda olduğu gibi hiçbir şey hissetmiyordu.\nSerpilip gelişmesi için gereken acıyı dünya ona vermiyorsa, kendisi alacaktı. O coşkuyu yeniden duyabilmesi için başka varlıklara acı çektirmesi gerekiyordu.\nİlk başlarda av yakalamak iblis için epey zor olmuştu. Gölge biçimindeyken fark edilmeden gezinebiliyordu ama bir insana dokunması için somut bir şey halini almak zorundaydı. Gölge-etinden fiziksel bir beden oluşturmaya çalıştı ama her denemesinin sonucu bir öncekinden daha da dehşet verici oldu ve avlarını korkutup kaçırdı.\nİblis; insanların gözüne hoş gelecek, onları sadece ağına düşürmekle kalmayıp kendi arzularından doğan hazlar vaat edecek, böylece çektikleri acıyı çok daha lezzetli hale getirecek bir biçim alması gerektiğini fark etti.\nAvlarını, gölgeler arasından gözlemlemeye başladı. Gölge-etini onların beğeneceği şekle soktu, duymak istedikleri şeyleri söylemeyi ve cazip bulacakları biçimde yürümeyi öğrendi.\nİblis bedenini sadece birkaç hafta içinde mükemmelleştirip, kendisine bir anda hayran kalan düzinelerce kurbanın canını işkenceyle aldı. Kurbanlarının eşsiz acısının tadını hâlâ çıkarsa da her bir kurbandan sonra daha fazlasını istiyor. İnsanların arzuları onun gözünde çok küçük ve daima çok hızlı tükeniyor. Çektikleri acılar onun için bir sonraki ava kadar dayanmasını sağlayacak küçük birer lokmadan ibaret.\nİblis, dünyayı bir kere daha sonsuz kaosun içine atıp saf, baş döndürücü hazzın içinde yaşamaya döneceği günleri iple çekiyor."
    },
    {
        "name": "Ezreal",
        "region": "Piltover",
        "image_url": "https://cmsassets.rgpub.io/sanity/images/dsfx7636/universe/6d2749153a330bca0d30d7cb2cef9e4d7bc6c475-1920x1094.jpg?accountingTag=LoL",
        "champ_url": "https://universe.leagueoflegends.com/tr_TR/champion/ezreal/",
        "lore": "Piltover'ın zengin bir mahallesinde doğup büyüyen Ezreal, hep meraklı bir çocuktu. Annesiyle babası tanınmış birer arkeologdu. Ezreal onların kendisini evde bırakıp uzun seyahatlere çıkmasına alışıktı. Sık sık onlarla birlikte gezmenin hayalini kurardı. Vahşi doğadaki maceralarının hikâyelerini dinlemeye bayılırdı. Her haritadaki her boşluğu doldurmak, ebeveynleri gibi onun da tutkusuydu.\nAnnesiyle babası yolculuğa çıkarken Ezreal'ı genellikle amcası olan saygıdeğer Profesör Lymere'e emanet ederlerdi. Profesör bu kadar yaramaz ve söz dinlemez bir çocukla uğraşmaktan hiç hoşlanmıyordu elbette. Bu yüzden onu ileri düzey haritacılık, hextech mekaniği ve Runeterra'nın antik tarihini öğrenmesi için en sert, en disiplinli öğretmenlere emanet etti. Ama çocuk bilgiyi hiç çaba göstermeye gerek kalmadan öğreniveriyor, ders çalışmayı vakit kaybı olarak görüyordu. Sınavlarını neredeyse hiç çalışmadan ya da çok az çalışarak kolayca geçiyor, amcasını öfkeden kudurtuyor, kendisine de üniversite kampüsünde gezinecek daha çok vakit kalmış oluyordu. Ezreal kampüs bekçilerini atlatıp kâh ders işlenen amfilerin altındaki tünellerde, kâh kütüphane çatılarında gezinmekten büyük keyif alıyordu. Hatta zaman zaman maymuncukla kilitleri zorlayarak öğretmenlerinin ofislerine giriyor, eğlence olsun diye eşyalarının yerlerini değiştiriyordu.\nEzreal'ın annesiyle babası Piltover'a döndüklerinde, özellikle babası ona gördükleri her şeyi ve gelecekte yapmayı planladıkları yolcukları anlatırdı. Bu planlardan en büyüğü ve elbette en gizlisi; antik Shurima'lı bir despot olan Ne'Zuk'un kayıp mezarını bulmaktı. Ne'Zuk'un bir yerden bir yere anında gidebildiği iddia edilirdi. Ezreal'ın babası şakayla karışık, Ne'Zuk'un kullandığı büyünün ne olduğunu ortaya çıkarabilse, gittiği her yerden her akşam Piltover'a dönüp oğluyla yemek yiyebileceğini söylerdi.\nEzreal büyüdükçe annesiyle babasının ziyaretlerinin arasındaki süre uzadı. Sonra bir gün, dönmediler. Profesör Lymere gözyaşları içinde, çiftin muhtemelen çölün bir yerlerinde hayatını kaybetmiş olduğunu itiraf etti.\nAma Ezreal bunu kabullenemezdi. Annesiyle babası büyük bir dikkatle hazırlanmıştı. Hâlâ bir yerlerde hayatta olmalılardı...\nZaten istemeyerek gittiği okulu bırakan çiçeği burnunda kâşif, tek başına yola çıktı. Annesini ve babasını bulmak için, araştırmaya Ne'Zuk'un ebedi istirahat yerinden başlaması gerektiğini biliyordu. Haftalar boyunca, üniversiteden gizli gizli malzeme topladı. Yıldız haritaları, rünlü mühürlerin tercümelerini içeren belgeler, Shurima cenaze âdetleri hakkında rehberler ve çölde gözlerini korumak için bir de gözlük aldı. Amcasına bir elveda notu bırakıp, Nashramae'ye giden bir yük gemisine kaçak bindi.\nAnnesinin arazideyken tuttuğu ayrıntılı notları takip ederek, güneye giden ticaret kervanlarının peşine takılıp Büyük Sai Çölü'nü geçti. Aylar boyunca kayan kumların altındaki devasa harabeleri keşfedip gizli odaları koruyan akıl almaz korkunçlukta yaratıklarla karşılaşarak, bilinmezliğin verdiği özgürlüğün tadını çıkardı. Ezreal attığı her adımda ailesinin gittiği yolda ilerlemekte olduğunu ve kaybolmalarının gizemini çözmeye biraz daha yaklaştığını hayal ediyordu.\nSonunda, onların belli ki başaramadığı şeyi başardı. Adı belirsiz bir imparatorun daha yeni çağlarda yapılmış mezarının altında, Ne'Zuk'un mezarını keşfetti.\nDevasa taş lahdin içinde, hâlâ pırıl pırıl parlayan bronz bir eldivenden başka bir şey yoktu. Eldivenin ortasında yine parlak, kristalimsi bir parça vardı. Ezreal eldivene dokunduğu anda sanki mezarın kendisi ona saldırmaya başladı. Binlerce yıl önce büyük bir zekâ ve kurnazlıkla yerleştirilmiş olan tuzaklar ve koruyucu önlemler devreye girdi. Genç kâşif bir an bile tereddüt etmeden eldiveni giyip patlamalarla yolunu aça aça kaçmaya başladı. Hatta gizli girişe kalan son birkaç yüz metrelik mesafeyi ışınlanarak geçti. Onun çıkmasından hemen sonra, koca yapı toz duman içinde çöküp yerle bir oldu.\nNefes nefese kalan Ezreal, kalp atışlarıyla uyumlu olarak ses çıkaran eldivene baktı. Bu büyülü nesnenin, onun içindeki özütü çekip güçlendirdiğini hissedebiliyordu. Geçmiş çağdan kalma, son derece korkunç bir silah bulduğunu anlamıştı. Shurima'nın ilah savaşçılarına layık bir silahtı bu. Bir maceracı içinse, son derece faydalı bir araçtı.\nEzreal, Piltover'a dönüşünden kısa süre sonra kendini maceradan maceraya koşarken buldu. Hazine kokusunu tazı gibi alan burnu; onu çoğu üniversite hocasının adını sadece haritalarda görebileceği kayıp şehirlerden gizemli tapınaklara kadar bir sürü yere götürdü. Ünü yayılmaya başladı. Tabii Ezreal'a göre, hakkında anlatılan hikâyeler serüvenlerinin gerçek kapsamını ve heyecanını yansıtmaktan çok uzaktı... ama bu sayede aklına bir şey gelmişti. Dünyanın en ünlü maceracısı olabilirse annesiyle babası adını mutlaka duyar, geri dönüp onu bulurdu.\nŞan ve şöhret peşinde Noxus'la Demacia'nın vahşi sınır bölgelerinden Zaun'un batakhanelerine ve Freljord'un yabanıl tundralarına kadar her yeri gezen Ezreal, bir yandan da yüzyıllardır kayıp olan tarihi eserleri gün ışığına çıkarıyor ve tarihi bilmeceleri çözüyor. Kimileri hikâyelerinin ayrıntılarını gerçekçi bulmasa ve yöntemlerini sorgulasa da, genç kâşif kendisini eleştirenlere asla cevap vermiyor.\nSonuçta, onu kıskandıkları için çamur attıkları çok belli!"
    },
    {
        "name": "Fiddlesticks",
        "region": "Runeterra",
        "image_url": "https://cmsassets.rgpub.io/sanity/images/dsfx7636/universe/5c2c7802b029fbf7cf8cd3eb1c65aabf10e17e42-1920x1129.jpg?accountingTag=LoL",
        "champ_url": "https://universe.leagueoflegends.com/tr_TR/champion/fiddlesticks/",
        "lore": ""
    },
    {
        "name": "Fiora",
        "region": "Demacia",
        "image_url": "https://cmsassets.rgpub.io/sanity/images/dsfx7636/universe/2243b24de875e9db0e20903e111a569ba00f91b7-1215x717.jpg?accountingTag=LoL",
        "champ_url": "https://universe.leagueoflegends.com/tr_TR/champion/fiora/",
        "lore": "Soylu Laurent ailesinin en genç üyesi olan Fiora'nın kaderinde, siyasi bir piyon olarak kullanılıp Demacia'nın ittifak oyunları yüzünden evlendirilmek vardı. Fiora böyle olsun istemiyordu ve ailesinin ondan beklediği her şeye çocukluğundan beri bilerek karşı çıktı. Annesi Demacia'nın en iyi zanaatkârlarına kızı için dünyanın en gerçekçi oyuncak bebeklerini yaptırdı ama Fiora bunları hizmetçilere verdi ve en büyük ağabeyinin kılıcını kuşanarak onu kendisine gizlice ders vermeye zorladı. Babası kişisel terzisine ona muhteşem elbiseler dikmesi için prova mankenleri aldı, ancak Fiora bunları hamlelerine ve karşı hamlelerine çalışmak için kullandı.\nYıllarca dirense de nihayet siyasi açıdan avantajlı bir evlilik planlanmıştı. On sekiz yaşına bastığında, Crownguard ailesinin uzak akrabalarından biriyle evlendirilecekti. Yaz düğünü için planlar yapıldı. Düğün başkentte gerçekleşecekti ve Kral Jarvan III bile orada olacaktı.\nO gün davetliler gelmeye başladığında Fiora ayağa kalktı ve hayatının gidişatını bir başkasının belirlemesindense ölmeyi tercih edeceğini açıkladı. Bu taşkınlığı nişanlısını herkesin gözü önünde utandırmıştı ve ailesi eski geleneklere uyulmasını talep etti: ölümüne bir düello.\nFiora bunu hemen kabul etse de babası Sebastien kralın araya girmesini rica etti. Jarvan soylular arasındaki pek çok kavgayı sonlandırmış biriydi ama bu durum elini kolunu bağlamıştı. Fiora düelloyu çoktan kabul etmişti bile.\nGeriye sadece tek bir seçenek kalmıştı. Sebastien kızı yerine savaşma hakkını kullanmak istedi.\nYüksek Mareşal Tianna Crownguard da benzer şekilde kendi ailesi adına savaşması için Yılmaz Öncülerden deneyimli bir savaşçı seçti. Sebastien'in yenileceği apaçık ortadaydı. Laurent ismi mahvolacaktı ve Fiora yüz karası ilan edilerek sürgüne gönderilecekti. Böylesine zor bir seçimle karşı karşıya kalan Sebastien, ailesini yıllar boyu lanetleyebilecek bir karar aldı...\nDüellodan önceki akşam rakibine onu hissizleştirecek ve tepkilerini yavaşlatacak bir içki vermeye çalıştı. Ancak suçüstü yakalandı ve tutuklandı.\nYasalar bu konuda netti. Sebastien Laurent en önemli ahlak kuralını çiğnemişti. Celladın tahtasında küçük düşürülecek ve sıradan bir suçlu gibi asılacaktı. Ölümünden hemen önce, Fiora hücresini ziyaret etti ve aralarında geçenleri sadece o biliyor.\nSonraki gün Fiora kalabalığın gözü önünde kralın kürsüsüne yaklaştı. Önünde diz çöktü ve kılıcını kralın hizmetine sundu. Onun izniyle Laurent ismini babasından alacaktı ve böylece adalet yerini bulacaktı. Düello çok hızlıydı. Kılıçların dansı öylesine etkileyiciydi ki izleyiciler gördüklerini asla unutmayacaktı. Fiora'nın babası kendi çapında iyi bir kılıç ustasıydı ama kızıyla baş etmesi mümkün değildi. Çelikler her çarpıştığında birbirlerine veda ediyorlardı ama sonunda Fiora kılıcını babasının kalbine gözyaşları içinde sapladı.\nKral Jarvan, Sebastien'in cezasını tamamen çektiğini resmi olarak duyurdu. Fiora onun vârisi olacaktı. Aileler arasındaki tartışma sonlandı. Bu bir daha asla dile getirilmeyecekti.\nYine de bu tür skandallar kolay unutulmuyordu. Fiora saraydaki yeni görevini her zamanki açıklığı ve dürüstlüğüyle üstlendi ama dedikodu ve rivayetler her fırsatta karşısına çıkıyordu. Ailesinin ismini üstlenmek için ağabeylerinin hakkını gaspetmişti. Böylesine kendini beğenmiş bir çocuk, evlenmeyecekse Büyük Demacia Şehri'ne daha fazla kavga ve vahşetten başka ne getirebilirdi ki?\nFiora adaleti yine kılıcıyla aramak yerine, aralarında pek çok ünlü kılıç ustası olan kuzenleri ve uzak akrabalarına başvurdu ve onu eleştirenleri, tüm aileye soyluluk unvanları vererek susturdu. Onlar da kendilerini hep birlikte krallıktaki kılıç sanatını geliştirmeye adadılar. Düello kadim bir sanat ama her zaman ölümle sonuçlanmak zorunda değil.\nVe Fiora bu görüşe katılmayan herkesi düelloda sınamaya hazır."
    },
    {
        "name": "Fizz",
        "region": "Runeterra",
        "image_url": "https://cmsassets.rgpub.io/sanity/images/dsfx7636/universe/8ed5d60b5f205046b4df4a6310e7338fe4c023f0-1215x717.jpg?accountingTag=LoL",
        "champ_url": "https://universe.leagueoflegends.com/tr_TR/champion/fizz/",
        "lore": "Çok çok eskiden, Runeterra'nın okyanusları karadakilerden çok daha eski uygarlıklara ev sahipliği yapıyordu. Şimdilerde Muhafız Denizi adıyla bilinen denizin derinliklerinde, bir zamanlar görkemli bir şehir vardı. Fizz, bu şehre yerleşmiş bir yordle'dı. Şehrin gururlu, asil halkının zanaatkârları ve savaşçıları arasında yaşayıp gidiyordu. Aynı ırktan olmasalar da şehir halkı onu kendileriyle eşit görüyordu. Fizz oyuncu tabiatı ve açık denizlerde yaşadığı maceralar hakkında anlattığı hikâyeler sayesinde kendine her eğlencede yer buluyordu.\nAma dünya değişmeye başlamıştı. Okyanuslar ısınıyor, ısındıkça da zifiri karanlık derinlerde yaşayan acımasız yırtıcılar yüzeye çıkma cesareti buluyordu. Diğer su altı yerleşimlerinin sesi sedası kesilmişti bile. Fakat görkemli şehrin yöneticileri, bu tehditle nasıl başa çıkacaklarına hâlâ karar verememişlerdi. Fizz denizi köşe bucak dolaşıp sağ kurtulmuş olabilecek ya da en azından neler yaşandığını bilen birilerini bulma görevini üstüne aldı.\nSonra bir gün, gigalodonlar geldi.\nBu devasa ejder balıkları uğursuz çığlıklarıyla avlarını sersemlettikten sonra saldırıyorlardı. Görkemli şehrin sokakları kısa sürede kırmızı kan bulutlarıyla kaplandı. Birkaç saat içinde binlerce kişi öldü. Beslenme çılgınlığına kapılmış katil balıklar dev gövdeleriyle kuleleri ve tapınakları yerle bir ettiler. Sudaki kan kokusunu alan Fizz aceleyle geri döndü. Savaşa katılıp şehri kurtarmaya kararlıydı.\nAma çok gecikmişti. Şehirden geriye kurtarılacak bir şey kalmamıştı. Toz toprak sonunda yatıştığında geride ne bir tek canlı varlık ne de taş üstünde taş kalmıştı. Canavar sürüsü ise çoktan çekip gitmişti. Denizin buz gibi derinliklerinde yalnız kalan Fizz yasa ve umutsuzluğa gömüldü. Yordle sihri zayıflarken kendini akıntıların insafına bırakıp ölüm gibi bir uyuşukluğun içinde sürüklenmeye başladı. O rüya görürken binyıllar geçip gitti...\nYeniden uyanması tamamen şans eseri oldu. Suyun yüzeyinde durmakta olan, tahtadan yapılma, devasa bir balıktan atılan bir avuç bakır para suya düşüp denizin dibine yayıldı. Yüzeydeki şey gigalodon değildi ama Fizz yine de telaşlanmıştı. Suyun dışındaki dünyayı pek bilmiyordu ama acaba balıklar orada da yaşayabiliyor muydu? Hayatında ilk defa yüzeye doğru yüzüp başını sudan çıkarmaya cesaret edebildi.\nSuyun dışında, orada yaşayan ve tahtadan balıklarla denizin yüzeyinde gezinen insanlar olduğunu gördü. Bu fikir Fizz'i hem korkutmuş hem de heyecanlandırmıştı. Fakat insanların suya attıkları ilginç hediyeleri gördüğünde, onunla arkadaş olmak istediklerinden emin oldu. Okyanusta bir oraya bir buraya giden bu balıkları takip ederken, gel zaman git zaman bir liman şehri olan Bilgewater'a vardı.\nBu kaygan derili tuhaf yaratık, kanunsuz şehrin sakinleri arasında kısa sürede bir efsaneye dönüştü. Ona Dalgaların Dümencisi demeye başladılar. Bir okyanus ruhu olduğu düşünülüyordu. Bilgewater'lıların söylentilerine göre Fizz devasa yaratıklara istediğini yaptırabiliyor, üç başlı taş zıpkınıyla gemilerin gövdelerini delebiliyor ve isterse karada, isterse suda nefes alabiliyordu. Yaramaz çocukları aysız gecelerde “Bana bak, hemen uyumazsan Dümenci gelip seni alır, balıklara yedirir,” diye korkutuyorlardı.\nFizz aslında iyi niyetli ama bir yordle'a göre bile fazlasıyla muzır ve Bilgewater halkını şaşkına çevirmekten büyük keyif alıyor. En deneyimli balıkçılar okyanusun kabarıp çekileceğinden ne kadar eminlerse, Dalgaların Dümencisi'nin de onları hiç rüzgâr esmeyen durgun sulara sürüklemesi ihtimaliyle ağlarını dolduracak kolay bir ava götürmesi ihtimalinin aynı olduğundan o kadar eminler. Böyleyken bile Fizz açgözlü ve bencil insanları sevmiyor. Sandıklarını kolay yoldan gümüşle doldurmak isteyen nice kurumlu kaptan, gizemli rehberinin tayfasını güvenli sulara değil denizin derinliklerinde batmaya götürdüğünü gördü."
    },
    {
        "name": "Galio",
        "region": "Demacia",
        "image_url": "https://cmsassets.rgpub.io/sanity/images/dsfx7636/universe/453347eabd10e239e18bdaf2431f3471d1011dbd-1215x717.jpg?accountingTag=LoL",
        "champ_url": "https://universe.leagueoflegends.com/tr_TR/champion/galio/",
        "lore": "Galio'nun efsanesi, sayısız sığınmacının büyünün yıkıcı gücünden kaçtığı Rün Savaşlarından sonra başladı. Bu yurtsuz kalmış insanlar, Valoran'ın batısında peşlerini bırakmayan bir grup acımasız kara büyücünün zulmüne uğruyordu. Durup dinlenemeden günler boyu kaçan sığınmacılar sonunda tarih öncesi devirlerden kalma, taşlaşmış ağaçlardan oluşan bir ormanın gölgelerine gizlendi. Onları kovalarken ormana giren büyücüler, büyülerinin aniden etkisiz kaldığını fark etti.\nFosilleşmiş ağaçlar doğal birer büyü soğurucuydu. Aralarındayken yapılan tüm büyüleri anında etkisiz hale getiriyorlardı. Artık çaresiz olmadıklarını fark eden sığınmacılar kara büyücülere saldırdı ve onları o bölgeden kaçırdı.\nİçlerinden kimi bu sığınağın ilahlardan bir hediye kimi de yaptıkları korkunç yolculuğa katlanmalarına karşılık aldıkları bir ödül olduğunu düşünüyordu; ama hepsi buraya yerleşeceklerinde hemfikirdi.\nYıllar geçtikçe, sığınmacılar ormanın tılsımlı ağaçlarını kullanarak korunma eşyaları yapmaya başladılar. Sonra da bunu kül ve kireçle karıştırarak petrisit dedikleri bir madde yapmayı keşfettiler. Bu malzeme büyüye son derece dirençliydi. Bu madde, yeni medeniyetlerinin temel taşı olacak ve Demacia Krallığı'nın surlarını oluşturacaktı.\nDemacia’lılar, bu petrisit surlar sayesinde sınırlarının ötesinde yatan büyü tehdidine karşı yıllarca kendilerini güvende hissettiler. Bir sorunu nadiren de olsa sınırlarının dışında çözmeleri gerektiğinde, güçlü ve caydırıcı orduları devreye giriyordu; fakat düşmanları büyü kullandığında, Demacia'nın piyade ordusunun elinden pek bir şey gelmiyordu. Büyü soğuran surların gücünü bir şekilde savaşa da taşımaları gerekiyordu.\nÜnlü heykeltıraş Durand, ordu için petrisitten bir çeşit kalkan yapmakla görevlendirildi. Sanatçı, iki yıl sonra şaheserini tanıttı. Her ne kadar bekledikleri şey tam olarak bu olmasa da Galio ismindeki, kanatlı dev heykel ulusun savunmasında çok önemli hale gelecek, ayrıca Runeterra’nın dört bir yanında Demacia’nın kudretini simgeleyecekti.\nBu devasa taş heykel makara sistemleriyle, çelik kızaklarla ve çok sayıda öküz yardımıyla savaş alanına getirilirdi. Birçok istilacı, karşılarında yükselen bu kocaman yapının karşısında donup kalırdı. “Büyü yiyen” dev, krallığa ilham verirken düşmanları da tir tir titretiyordu.\nAma kimse, heykeli ne sonuç vereceği kestirilemeyen büyü enerjilerine bu şekilde maruz bırakmanın nasıl etkileri olabileceğini düşünmemişti.\nGünlerden bir gün Demacia, Yeşildiş Dağları'nda düşman güçlerine karşı zorlu bir mücadele içerisindeydi. Meçhul Yumruk adlı çok yetenekli bir grup savaş büyücüsü, Demacia'lıları on üç gün boyunca ham büyü gücüyle atış yağmuruna tutmuştu. O zamana kadar hayatta kalabilmiş olanların morali bozuktu. Galio'nun etrafına sığınmışlardı. Artık hiçbir umutlarının kalmadığı anda, kıstırıldıkları vadi iki dağ birbirine sürtüyormuş gibi yavaş, sağır edici bir gümbürtüyle sarsıldı. Devasa gölge üzerlerinde yükselirken Demacia askerleri korku içinde kendilerini ölüme hazırladı.\nYukarılardan kalın mı kalın bir ses bir nara attı. Sesin, arkalarında duran devasa heykelden geldiğini fark eden Demacia’lılar hayretler içinde kalmıştı. Galio kendi kendine hareket ediyor ve konuşuyordu. Soğurduğu onca büyü ona bir şekilde can vermişti. Demacia'lıların önüne atılıp kendini sayısız saldırıya siper etti. Yapılan her büyü atışını taştan yapılma devasa bedeniyle soğurdu.\nSonra Galio döndü, dağın yamacında yokuş yukarı koşup Meçhul Yumruk'un her bir üyesini kayalık toprağa karışana kadar ezdi.\nDemacia'lılar sevinç içindeydi. Hayatlarını kurtaran petrisit koruyucuya teşekkür etmek için sabırsızlanıyorlardı; ancak müthiş koruyucuları, tıpkı hayat bulduğu gibi bir anda kaidesine dönüp eskisi gibi hareketsiz kalmıştı. Yeşildiş Dağı Savaşı'nda hayatta kalan az sayıda kişi başkente döndüğünde, yaşayan devin acayip hikâyesini fısıltılarla anlatmaya başladı fakat dinleyen kimse onlara inanamıyordu. Hikâye zamanla bir efsaneye, insanlara zor zamanlarında yardım etmek için kadim zamanlarda uydurulmuş bir kıssaya dönüşmüştü.\nKrallıktaki hiç kimse bu devasa heykelin, etrafında olup biten her şeyi görmeye devam ettiğine inanmazdı muhakkak; fakat Galio hareketsizken bile bilinç sahibiydi, savaşın heyecanını yeniden yaşayabilmek için yanıp tutuşuyordu.\nYıl be yıl, ayaklarının dibinden geçen ölümlülerin kendisine saygılarını sunmasını seyrediyordu ama zaman geçtikçe nedense birer birer kayboluyorlardı. Galio onların nereye gitmiş olabileceğini merak ediyordu. Kendisi savaştan döndüğünde yapıldığı gibi onları da tamire mi gönderiyorlardı acaba?\nZaman içinde bu sorunun hüzünlü cevabını keşfetti. Kendisinin aksine, insanların yeniden boyanması ya da aldıkları hasarın kolayca tamir edilmesi mümkün değildi. Zayıf, kısa ömürlü yaratıklardı ve onun korumasına ne kadar muhtaç olduklarını artık anlayabiliyordu. Dövüşmek en büyük tutkusuydu; ancak artık hayattaki amacı insanları korumaktı.\nGelgelelim Galio, o günden beri geçen yüzyıllar boyunca yalnızca birkaç kez savaşa katılabildi. Büyü dünyada eskisine göre çok daha nadir görülürken Demacia da gitgide içine kapanmaya başladı. Petrisitten yapılma dev de bu yüzden yerinden kımıldamadan, gündüz düşlerinin dalgınlığı arasından dünyayı gözlemliyor. Heykelin en büyük umudu, bir daha asla uykuya dönmesine izin vermeyecek kadar güçlü bir sihirle kutsanabilmek.\nGalio ancak o zaman Demacia'nın askeri ve muhafızı olarak savaşarak görevini ebediyen layıkıyla yerine getirebilecek."
    },
    {
        "name": "Gangplank",
        "region": "Bilgewater",
        "image_url": "https://cmsassets.rgpub.io/sanity/images/dsfx7636/universe/56398a8fa872cb9b195e5b78b611b3952bf1108a-1215x717.jpg?accountingTag=LoL",
        "champ_url": "https://universe.leagueoflegends.com/tr_TR/champion/gangplank/",
        "lore": "Ne kadar acımasızsa sağı solu da bir o kadar belirsiz olan, yağmacı-talancıların tahtından indirilmiş kralı Gangplank, yedi denize dehşet salar. Gittiği her yere peşinden ölüm ve yıkım götürür. Kötü ünü o kadar yaygındır ki, kara yelkenlerinin ucunun dahi ufukta belirmesi en dişli tayfanın bile telaşa kapılmasına neden olur.\nOniki Deniz’in ticaret rotalarına saldırarak zenginleşmiş olan Gangplank, kendine en güçlülerinden bir sürü düşman edinmiştir Ionia’nın Keskin Bıçaklar Tapınağı’na saldırdıktan sonra ölümcül Gölge Tarikatı’nın gazabını üstüne çektiği bilinir. Hatta Swain’in şahsi savaş gemisi ve Noxus filosunun göz bebeği olan Leviathan’ı çaldığı için Noxus Baş Komutanı’nın onu yakalatıp parça parça ettirmeye ant içtiği söylenir.\nGangplank çok kişinin öfkesine mazhar olmuşsa da, daha peşinden yollanan suikastçıların, ödül avcılarının, hatta koskoca donanmaların hiçbiri onu adaletin karşısına çıkarmaya muktedir olamamıştır. Başına konan ödüllerin sürekli arttığını gördükçe keyiflenir ve gemileri ganimetle dolup taşarak Bilgewater’a döndüğünde, aranıyor ilanlarını ödül avcılarının ilan panosuna bizzat kendisi asar.\nGangplank, kısa süre önce ödül avcısı Miss Fortune’un kurduğu karmaşık bir tuzağa yenik düştü. Gemisi bütün Bilgewater’ın gözleri önünde yok edildi, tayfası öldü ve etrafında kurduğu yenilmezlik miti ıskartaya çıktı. Gangplank’in bile alt edilebildiğini gören Bilgewater çeteleri ayaklandı ve liman şehrinin kontrolünü ele geçirmek için kendi aralarında savaşmaya başladılar.\nGangplank patlamada çok ağır yaralanmasına karşın hayatta kaldı. Vücudunda bu yaralardan pek çok iz kalan, kesilen kolunun yerine yeni bir metal kol takılan Gangplank artık eski gücüne yeniden kavuşmaya, kendi malı gördüğü her şeyi geri almaya ve ona sırt çevirenlerin hepsini acımasızca cezalandırmaya yemin etmiş durumda."
    },
    {
        "name": "Garen",
        "region": "Demacia",
        "image_url": "https://cmsassets.rgpub.io/sanity/images/dsfx7636/universe/1bdf6576f5940b47f7eecc73545d8c80050cbd80-1215x717.jpg?accountingTag=LoL",
        "champ_url": "https://universe.leagueoflegends.com/tr_TR/champion/garen/",
        "lore": "Kız kardeşi Lux'la birlikte Soylu Crownguard ailesine mensup olan Garen, Demacia tahtını canı pahasına savunması gerekeceğini daha çok küçük yaşlardan biliyordu. Babası Pieter pek çok madalya kazanmış bir subay, halası Tianna ise seçkin Yılmaz Öncüler'in Kılıç Yüzbaşısı'ydı. Kral Jarvan III her ikisini de bizzat tanır ve onlara büyük saygı duyardı. Garen'in de eninde sonunda kralın oğluna aynı şekilde hizmet edeceği düşünülüyordu.\nDemacia Krallığı, Rün Savaşlarının ardında bıraktığı harabelerden yükselmiş, ardından gelen yüzyıllar boyunca ülkeden savaş ve çatışma eksik olmamıştı. Garen'le Lux küçükken, Demacia ordusunda öncü şövalye olan bir amcaları onlara halkı krallığın surlarının ötesindeki tehlikelerden korumak için dış dünyaya yaptığı gezileri anlatmıştı.\nBu göreceli huzur ve barış durumunun ister asi büyücüler ister dipsiz karanlıktan çıkagelen yaratıklar ister daha kimsenin aklına hayaline gelmemiş başka bir dehşet yüzünden olsun bir gün mutlaka sona ereceğini söyleyerek kardeşleri uyarmıştı.\nGaren daha on bir yaşına gelmeden, amcası bu korkularını haklı çıkarırcasına görev sırasında bir büyücü tarafından öldürüldü. Garen bu olayın ailesine yaşattığı acıyı ve kardeşinin gözlerindeki korkuyu çok açık bir şekilde gördü. Demacia'nın karşısındaki başlıca ve en büyük tehlikenin büyü olduğunu böylece kesin olarak anladı ve onu ülkenin surlarından içeri asla sokmamaya yemin etti. Ülkesi ancak kuruluş ilkelerine bağlı kalarak ve bunların sarsılmaz gururunu sergileyerek güvenliğe alınabilirdi.\nGaren on iki yaşına geldiğinde Yüksek Gümüşgöl'deki Crownguard malikânesinden ayrılıp orduya katıldı. Şövalye yamağı olarak gece gündüz dövüş eğitimi alıp savaş yöntemlerini inceliyor, hem zihnini hem bedenini Demacia çeliği kadar sağlam ve keskin bir silah haline getiriyordu. Gelecekte tahta oturacak olan genç prens Jarvan IV'ü de bu dönemde, diğer erlerin arasında tanıdı. Kısa sürede, iki gencin arasından su sızmaz oldu.\nYıllar geçtikçe Garen, Demacia savaşçısı olarak kalkanduvarında yer almaya hak kazandı ve savaş alanında çok korkulacak bir hasım olarak ün saldı. On sekiz yaşına geldiğinde Freljord sınırlarına yapılan seferlerde şerefiyle hizmet etmiş, Sessiz Orman'ı mesken tutan iğrenç tarikat üyelerinin kökünün kurutulmasında önemli rol oynamış, Akkaya'nın yiğit savunucularıyla omuz omuza savaşmıştı.\nKral Jarvan III Garen'in taburunu bizzat Büyük Demacia Şehri'ne çağırtarak onları Yiğitlik Salonu'nda kurulan kraliyet meclisinin karşısında onurlandırdı. Kısa süre önce Yüksek Mareşal rütbesine terfi ettirilmiş olan Tianna Crownguard yeğenini diğer askerlerden ayırıp Yılmaz Öncüler'in saflarına katılmak için girilen sınavlara alınmasını özellikle tavsiye etti.\nGaren sınavlara hazırlanmak için evine döndüğünde annesi, babası, Lux ve arazilerinde yaşayan halk tabakasından insanlar onu büyük bir sevinçle karşıladı. Garen kardeşinin büyüyüp zeki, becerikli bir genç kadına dönüşmekte olduğunu görüp sevinmişti ama Lux'da bir değişiklik vardı. Bu değişikliği ziyaretlerinde de fark etmişti ama artık Lux'ın büyü güçleri olduğundan ciddi ciddi şüphe etmeye başlamıştı. Şüphe içini kemirse de bu fikrin üzerinde uzun süre durmamaya çalışıyordu. Bir Crownguard'ın amcasını öldüren yasak güçlere yatkın olduğu düşüncesiyle yüzleşmek inanılmaz derecede zordu.\nGaren cesareti ve becerileri sayesinde elbette Yılmaz Öncüler'e katılmaya hak kazandı. Tahtın önünde, ailesinin ve yakın dostu prensin şahitliğinde gereken yeminleri etti.\nLux ile annesi, hem krala hem de alçakgönüllü Işık Getirenler'e yardım etmek için başkentte çok daha fazla vakit geçirirken, Garen ise olabildiğince uzak kalmaya çalışıyordu. Kardeşini dünyadaki herkesten ve her şeyden çok seviyordu ama içindeki ufacık bir yer ona yakınlık duymakta zorlanıyordu. Şüpheleri gerçek çıkarsa neler yapmak zorunda kalacağını ise düşünmek bile istemiyordu. O da yeni görevlerine gömüldü. Eskisinden iki kat daha çok idman yapıyor, iki kat daha gayretli savaşıyordu.\nYılmaz Öncüler'in yeni Kılıç Yüzbaşısı savaşta hayatını kaybedince diğer savaşçılar komutan olarak onu aday gösterdiler ve genç savaşçı itirazsız, oybirliğiyle göreve getirildi.\nGaren halen yurdunu tüm düşmanlara karşı cesaret ve metanetle korumakta. Savaşçı, Demacia'nın en güçlü askeri olmaktan da öte, ülkenin temelindeki en yüce ve soylu ideallerin ete kemiğe bürünmüş simgesi."
    },
    {
        "name": "Gnar",
        "region": "Freljord",
        "image_url": "https://cmsassets.rgpub.io/sanity/images/dsfx7636/universe/9905f7f1e16accc24dcb062abddd3ccf9ea09528-1215x717.jpg?accountingTag=LoL",
        "champ_url": "https://universe.leagueoflegends.com/tr_TR/champion/gnar/",
        "lore": "Buzlar Freljord'a şimdiki adını vermeden önce, bu topraklar mucizelerle dolup taşarmış ama dünyayı Gnar'ın gözlerinden görebilenler için elbette.\nGnar, enerjisi bitmek tükenmek bilmeyen bir yordle'dı. O ve türdeşleri, kuzey topraklarının her türlü zorluğuna göğüs geren kabilelerin arasında, gizlenmeden yaşarlardı. Gnar karda zar zor ayak izi bırakacak kadar minikti ama öfkesi ondan 10 kat büyük canavarlarınkiyle yarışırdı. Bir şey ters gittiği anda, kendi kırık dökük lisanında öfkeyle söylenip lanetler yağdırmaya başlardı. Bu yüzden, ölümlülerden uzak duran daha iri ve daha bilge canlılara yakınlık duyuyordu. Bu canlılar Gnar'a kocaman, beyaz kürklü yordle'lar gibi görünüyorlardı. Bu da onun için yeterliydi.\nİnsan kabileleri tundrada gezinerek yabani meyveler ve yenebilir yosunlar toplarken Gnar kaya, çakıltaşı, çamura bulanmış kuş ölüsü gibi çok daha önemli nesnelerin peşine düşerdi. En kıymetli hazinesi, bir drüvask'ın çene kemiğiydi. Onu soğuk topraktan çekeleye çekeleye çıkardığında, sevinç çığlıkları atarak olabildiğince uzağa fırlatmıştı.\nKemik, bir taş atımı mesafeye düşmüştü.\nBu ilk başarısından cesaret alan Gnar, “bumerangını” her gittiği yere götürmeye başlamıştı. Dünya ona pırıltılı toz yumakları, tatlı çiçek özleri, yuvarlak nesneler gibi yeni güzellikler sunmak için elinden geleni yapıyordu ama hiçbir şey, biricik silahını atıp yakalamanın yaşattığı saf neşeyle boy ölçüşemiyordu. Artık kendisini avcı olarak görüyor, vahşi hayvan sürülerinin peşine takılıyordu. Hayvanlar onu kâle dahi almıyordu, o ayrı.\nFakat Gnar bile, yaşadığı topraklarda başlayan değişimi sezebiliyordu. Gökyüzü daha karanlıktı sanki. Rüzgârlar daha çok üşütüyordu. Bir zamanlar birlikte yiyecek toplayan ölümlü kabileleri artık birbirlerinin avı ve avcısı olmuş gibiydi.\nBöyle zamanlarda ne yapılması gerektiğini, ancak büyük beyaz yordle'lar bilirdi. Gnar onlara danışmaya karar verdi.\nTüm avcılık becerilerini kullanarak, büyük yordle'ları ulu bir dağ sırasının karla kaplı zirvelerine kadar takip etti. Daha önce hiç bu kadar uzak yerlere gelmemişti. Görünmeden onlara yaklaşırken, sayamayacağı kadar çok ölümlü de gördü. Çok heyecanlanmıştı ama ondan başka mutlu olan yok gibiydi.\nSonra yer sarsıldı, kocaman bir çatlak oluştu. Gnar hayatında ilk defa başkalarının öfkeden gözünün döndüğüne şahit alıyordu. Ölümlüler bağırıyordu. Büyük yordle'lar kükrüyordu.\nAma canavarın gelişi hepsini susturdu.\nYerde açılan dipsiz uçurumdan çıkan bu canavarın dev boynuzları, sağa sola savurduğu uzun dokunaçları ve acayip bir ışıkla yanan tek bir gözü vardı. Bakışı, Gnar'ın sırtındaki kürkü dikleştiriyordu. Bazı ölümlüler canavarı görür görmez kaçtı. Gnar'ın kalbi ise garip bir duyguyla dolmuştu. Bumerangını kaybetme ya da bir daha asla kucaklanmama ihtimaline benzeyen bir sızıydı. Bu dehşet verici şey, yeni dostlarının canını yakmak istiyordu.\nGnar sinirlendi. Tam o an tepesi attı ve çok fena sinirlendi.\nGözü sadece canavarı görüyordu. Yıldırım hızıyla ona atıldı. Patilerinden tekiyle bir kartopu... daha doğrusu, kartopu olduğunu sandığı bir şey tutuyordu. Aslında dağın yamacından söktüğü koca bir kayayı taşımaktaydı. Çünkü Gnar o anda, dost bellediği büyük beyaz yordle'lar kadar kocaman olmuştu. Canavarın suratının orta yerine güm diye vurup onu çıktığı deliğe geri sokacaktı!\nAma Gnar darbesini asla indiremedi. Birden hiçbir kış mevsiminde karşılaşmadığı kadar şiddetli bir soğuk hissetti. Sanki hava bile donuyordu. Gerçekten de, elemental bir büyü kabarık kürkünü hiçe sayarak onu olduğu yerde dondurmuştu. Canavarın da, geri kalan her şeyin de sesi kesildi. Minik yordle'ın gücü ve öfkesi tükendi. Uzuvlarına büyük bir yorgunluk çöktü ve yumuşacık bir uykuya daldı.\nGnar uzun süre uyudu. Sonunda uyanabildiğinde, kürkünün bile donuk olduğunu fark etti. Silkelenerek buz parçalarını omzundan attı. Nefes nefeseydi. Ortalıkta kimse kalmamıştı. Savaşacak canavar, koruyacak dostlar olmadığını görünce kendini yine çok küçük ve yapayalnız hissetti.\nÇevresi de çok değişmişti. Artık her yerde kar vardı. Gözünün seçebildiği her yeri kalın bir kar tabakası kaplıyordu. Yine de, sevgili bumerangının yanında durduğunu görünce sevinçle bağırdı ve kendine av bulmak için çabucak ayaklandı.\nGnar hâlâ o meşum günde neler olduğunu da, nasıl kurtulduğunu da anlayabilmiş değil. Toplanacak pek çok ilginç şeyle, keşfedecek yerlerle dolu olan dünyaya büyük bir hayranlıkla bakıyor."
    },
    {
        "name": "Gragas",
        "region": "Freljord",
        "image_url": "https://cmsassets.rgpub.io/sanity/images/dsfx7636/universe/b26aba4beee0dbf6c0fddde83f405e2e9a8239fd-1215x717.jpg?accountingTag=LoL",
        "champ_url": "https://universe.leagueoflegends.com/tr_TR/champion/gragas/",
        "lore": "Gragas'ın dövüşmekten daha çok önemsediği bir şey varsa, o da içmektir. Daha da, daha da sert bira içme isteğiyle, sürekli mayalama kazanına atacak güçlü, olmadık malzemeler arar. Aniden parlayan, sağı solu belli olmayan bu yıllanmış alemci, kafa bulmayı sevdiği kadar kafa kırmayı da sever. Tuhaf biraları ve dengesiz kişiliği yüzünden, Gragas'la içmek başlı başına bir risktir.\n\nGragas iyi içkilere karşı sonsuz bir sevgi besler, ancak o kadar dayanıklıdır ki bir türlü arzu ettiği gibi sarhoş olamaz. Bütün bira fıçılarını boşaltıp yine de çakır keyif olamadığı bir gece, Gragas'ın kafasına bar taburesi değil, aklına bir düşünce yerleşti: Neden kendisini tam sarhoş eden bir bira mayalayamıyordu? O anda, tüm biraları bitirecek birayı mayalamaya karar verdi.\n\nGragas'ın arayışı sonunda onu, insan ayağı basmamış buzullardan en saf kutup suyunu elde edebileceği Freljord'a getirdi. Orada aradığını buldu: Benzerini hiç görmediği, kusursuz bir buz parçası. Bu erimeyen buz, birasına inanılmaz özellikler kazandırmakla kalmıyordu; içkiyi tam önerilen servis soğukluğunda tutmak gibi başarılı bir yan etkisi vardı.\n\nYeni içkisinin başarısıyla medeniyetin yolunu tutan Gragas, çabasının ürünlerini paylaşmak için sabırsızlanıyordu. Talihe bakın ki, Gragas'ın kızarık gözüne çarpan, içki ikram edilebilir ilk toplantı, Freljord'un geleceğini şekillendirecekti. Ashe ile ittifak kurup kurmamayı tartışmakta olan iki kabilenin arasındaki zaten kötü gitmekte olan bir görüşmeye paldır küldür daldı. Ashe gerilimin azalmasına sevinmişti ancak diğer savaşçılar sözlerinin bölünmesine kızarak sarhoş ahmağa hakaretler yağdırdılar. Gragas da Gragas'lığını göstererek, son derece diplomatik bir kafayla karşılık verdi ve eşi sadece Freljord efsanelerinde görülmüş bir kavga çıkardı.\n\nPatırtıda yere serilenler sonunda ayaklanınca, Ashe dövüşmek yerine dostça bir içki içmeyi önerdi. Öfkeleri köpüklerde soğuyan kabile savaşın eşiğinden dönerek Gragas'ın birasıyla dostluk bağı kurdu. Savaş ihtimali atlatıldı ve Gragas kahraman oldu, ama o hala yeni birasıyla da sarhoş olamadığına yanıyordu. O da yine yollara düşerek, tundrada Runeterra'nın en mükemmel birasına koyacağı malzemeler aramaya devam etti."
    },
    {
        "name": "Graves",
        "region": "Bilgewater",
        "image_url": "https://cmsassets.rgpub.io/sanity/images/dsfx7636/universe/e98c383d56b9f60ae73cf0a24653dba19a6556a1-1215x717.jpg?accountingTag=LoL",
        "champ_url": "https://universe.leagueoflegends.com/tr_TR/champion/graves/",
        "lore": "Malcolm Graves, Bilgewater’ın rıhtıma inen ara sokaklarında büyüdü. İlerleyen yıllarda işine çok yarayacak beceriler olan dövüşmeyi ve çalmayı da işte bu sokaklarda öğrendi. Her gece gelen kaçakçıların kayıklarından malları taşıyarak para kazanabiliyordu. Bunun yanı sıra limanda işlerini gören tekinsiz yerlilerin korumacılığını yaparak kendine temiz bir ek iş bulmuştu.\nAma bu sokaklar ona dar geliyordu ve kendisi buralarda bulabileceğinden daha heyecanlı bir iş arayışı içindeydi. Genç Graves, bir alaybozan çaldı ve Bilgewater'dan Shurima'ya giden bir gemide saklanarak anakaraya çıktı. Burada kıyı boyunca gezerek çaldı, çırptı, yalan söyledi ve kumar oynadı.\nGraves Çamurşehir'de bir gece çok büyük meblağların döndüğü son derece yasadışı bir iskambil masasında hayatının ve kariyerinin gidişatını değiştirecek bir adamla tanıştı. Bu adam, Twisted Fate olarak tanınan bir düzenbazdı.\nHer ikisi de birbirinde aynı tehlike ve macera tutkusunu anında fark etti ve kârlı bir ortaklık kurdular. Graves'in saf kas gücü ve Twisted Fate'in her türlü beladan kurtulabilme (ve bazen belaya bulaşma) yeteneği birleşince, tuhaf ama etkili bir ekip oldular. Ortak onur anlayışları gelişerek samimi bir güvene dönüştü. Birlikte zenginlerden çaldılar, ahmakları dolandırdılar, belli işler için becerikli ekipler topladılar ve mümkün olan her an rakiplerini kendi çıkarları için ele verdiler.\nHer ne kadar Twisted Fate bazen tüm kazançlarını çarçur edip onları dımdızlak ortada bıraktıysa da Graves yeni maceraların getirdiği heyecanın eli kulağında olduğunu biliyordu.\nValoran'ın güney sınırlarında, kaçırılmış bir veliahtı kurtarmak için iki köklü Noxus'lu aileyi birbirlerine düşürdüler. İşi bitirince ödül parasını ceplerine atıp kurtardıkları bu kötü yürekli genç adamı en yüksek parayı verene teslim etmeleri, asıl işverenlerini şaşırtmamalıydı. Piltover’ın kilidi kırılamayacağı söylenen Kurmalı Kasa’sını açabilen ilk ve tek hırsızlar oldular. Kasadaki tüm hazineleri çalmakla yetinmediler. Üstüne üstlük kasa korumalarını kandırıp ganimetleri kaçırdıkları yük gemisine yüklettiler ve hızla Güneş Kapıları'na kaçtılar.\nİşledikleri suçlar neredeyse her zaman kendileri ve suç ortakları güvenle uzaklaştıktan sonra keşfediliyordu. Tabii genelde Twisted Fate sembolleşmiş çağrı kartlarını suç mahallerinin kolayca bulunabilir yerlerine bırakmayı ihmal etmiyordu.\nAma sonunda şansları tükendi.\nBir anda sarpa saran karmaşık bir vurgunun ardından, Graves yerel kolluk güçleri tarafından ele geçirildi ve ortağı Twisted Fate kaçarak onu terk etti.\nKafes adlı meşhur hapishaneye atılan Graves, yıllarca hücre hapsinde tutulup işkenceye maruz kaldı. Bu sırada eski ortağına duyduğu nefret gittikçe büyüdü. Ondan daha zayıf biri pes edebilirdi belki, ama Malcolm Graves çektiklerinin hepsine göğüs gerdi. İntikamını alacaktı.\nOmzunda hapishane müdürünün yepyeni çiftesiyle özgürlüğüne kavuşan Graves, Twisted Fate'in peşine düştü.\nArayışı onu evine, Bilgewater'a götürdü. Burada sahtekâr kart ustasının başına birkaç yeni ödül konduğunu öğrendi. Graves memnuniyetle bu ödülleri toplayabilirdi. Fakat tam gözlerini Twisted Fate'e diktiğinde, yağmacı kral Gangplank ve onun rakip gemi kaptanları arasındaki çatışmadan canlı kurtulabilmek için yeniden birlikte çalışmak zorunda kaldılar.\nGraves kendini tekrar memleketinden kaçarken buldu ama bu sefer eski arkadaşı yanındaydı. Her ne kadar ikisi de yıllar önce sonlanan ortaklıklarını devam ettirmek istese de böylesine kuvvetli bir nefret, tek bir gecede unutulamazdı. Graves'in Twisted Fate'e yeniden güvenebilmesi için aradan zaman geçmesi gerekiyordu.\nYine de Graves Bilgewater'ın onu bir kez daha çağırdığını hissediyor. Belki bu sefer ikili, anlaşmazlıklarını geride bırakarak nihai vurgunu gerçekleştirmeyi başarabilir..."
    },
    {
        "name": "Gwen",
        "region": "Gölge adalar",
        "image_url": "https://cmsassets.rgpub.io/sanity/images/dsfx7636/universe/d50fc331a7e80a6609df4220310ab08124d62131-1920x1133.jpg?accountingTag=LoL",
        "champ_url": "https://universe.leagueoflegends.com/tr_TR/champion/gwen/",
        "lore": "Çoktan yıkılıp gitmiş Camavor krallığında bir zamanlar başkentten çok uzakta bir köy vardı. Bu köyde yaşayan kendi halinde genç bir terzi, kendine bir oyuncak bebek yapmış ve çok sevdiği bebeğe Gwen adını vermişti.\nGwen geçmişinden aklında kalabilen her şeyi sevgiyle hatırlıyor. Terziyle bebeği bütün günlerini eşya yaparak geçirirdi. Terzi kız iğne iplikle dikiş dikerken, Gwen de onun yanında oturur, hareketsiz elleriyle makasını tutardı. Geceleri kızla bebeği yemek masasının altına girerlerdi. Terzi kız, Gwen'i oyuncuktan düellolara davet eder, silah olarak seçtiği çatal-bıçağın makasa çarpma şangırtıları mum ışığıyla aydınlanan mutfakta yankılanırdı.\nFakat zamanla oyunlar bitti, ışık söndü. Gwen bunun nedenini anlayamamıştı ama ayrıntıları hatırlamaya her uğraştığında içinde bir sızı hissediyordu. Bu sızının sebebinin, adını ve yüzünü hatırlayamadığı bir adam olduğunu biliyordu bir de. Anıları okyanus dalgalarına karışan Gwen unutulup gitti. Yüzyıllarca sessiz, hareketsiz yattı.\nSonra bir gece, gözleri açılıverdi. Evinden çok uzaklarda, gölgeler içinde bir sahilde ilk defa uyanık bulmuştu kendini. Ne olduğunu bilmediği bir sihir onu kanlı canlı, ellerini ve ayaklarını kendi başına hareket ettirebilen bir kıza dönüştürmüştü!\nGwen hayatı sevinçle kucakladı. Kumlarda seke seke koştu. Gözlerinin ne kadar uzağı seçebildiğini, dokunduğu her çakılın mucizevi güzelliğini, rüzgârı sırtında hissetmenin verdiği inanılmaz hissi keyifle tattı. Sonra dikkatini, kıyıya saçılıp bin yıldır orada öylece kalakalmış eşyalar çekti. Yerdeki kırık sandıkların yanında ona nedense tanıdık gelen nesneler duruyordu.\nMakas. İğneler. İplik.\nGwen bunları hemen tanıdı. Bunlar, onu yapan kızın aletleriydi. Parmakları aletlere değdiğinde, ellerinden ışıkla pırıldayan bir sis fışkırdı. Bu sis Gwen'e, onu kucaklayan kutlu bir geçmiş gibi ılık ve güven verici geliyordu.\nFakat bu sihre tek çekilen Gwen değildi.\nAdada kol gezen başka bir sis aniden üstüne hücum etti. Bu siyah sis, kıvrılıp bükülerek korkutucu hortlaklara dönüştü. Varlığını yeni fark ettikleri Gwen'e çekilmişlerdi. Onda, saplantılarının açlığını doyuracak bir şey vardı.\nHortlaklar ona saldırırken Gwen'in cesareti kırılmadı. Makasını onlara saplamaya başladı. Bu sırada o ışıltılı sisin çoğalıp havayı doldurduğunu, aletlerini büyüleyerek onları büyütüp sağlamlaştırdığını, sıradan çelikten ruh sihrine çevirdiğini görünce iyice neşelendi.\nFakat hortlaklar pes etmek bilmiyordu. Sürekli artan Kara Sis'ten güç alarak sayılarını iyice arttırdılar. Gwen hazin ve tuhaf bir şekilde tanıdık bir acı hissetmeye başladı. Çevresi hortlaklarla sarılınca, bastırdığı anılar ortaya çıktı. Sahibinin hasta, yaralı, acı içinde yatan hali gözlerinde canlandı. Yanında bir adam duruyordu. Gwen, adamın yüzünü sonunda hatırlamıştı.\nViego.\nBu adı anımsayınca Gwen'in dizlerinin bağı çözüldü. Sahibiyle geçirdiği anları özlemle anımsadı. Daha sade, daha mutlu bir yaşamları vardı. Makasına son kez baktı...\n8<-8<-8<-8<-\nGwen işte o anda inanılmaz bir şeyin ayırdına vardı. Onu yapan ve Viego denen adamın hastalıklı kibrine kurban olan sahibi dünyadan tamamen silinmemişti. Sahibinin onu biçip dikmekte kullandığı terzi aletleri şimdi Gwen'in ellerindeydi. Gwen bunun tesadüf olmadığına inandı. İçinin derinliklerinde sahibinin onunla olduğunu, hâlâ mücadele ettiğini biliyordu.\nGwen bu hediyeyi yabana atamazdı.\nİğneleriyle ipliğini kapıp Kutlu Sis bulutları eğirerek hortlak sürüsünü püskürttü. Makasını, sahibiyle mutfak masasının altında görkemli savaşlar hayal ettikleri günlerdeki gibi hızla, güçle savurdu. Hortlaklar çok geçmeden yok olmuştu.\nGwen zafere ulaşmıştı ama savaşının yeni başladığını biliyordu. Bu hayaletlerin Viego'yla bağlantılı olduğunu, muazzam bir acının dünyaya yayılmasından onların da sorumlu olduğunu seziyordu. Kaybedecek vakti yoktu. Kara Sis'in peşine düşüp bedeli ne olursa olsun onu durdurmaya karar verdi. Gwen bu işin zorlu olacağını biliyordu ama canlı olmanın her saniyesinin de tadına doyamıyordu. Kendisine bahşedilen bu lütfun ne kadar süreceğini kim bilebilirdi?\nGwen şimdi bulduğu bu eşsiz yaşama şansını her şeye rağmen boyun eğmeyen, olumlu bir güç olmakta kullanıyor. Runeterra'nın her yerini gezerek mutsuz ve acı çeken herkese neşe götürmeye kararlı. Gwen için her an kıymetli. Her adımını amacı uğruna atıyor."
    },
    {
        "name": "Hecarim",
        "region": "Gölge adalar",
        "image_url": "https://cmsassets.rgpub.io/sanity/images/dsfx7636/universe/ae7f0f18a2032a08eeb1983cde9422ad25d8e981-1215x717.jpg?accountingTag=LoL",
        "champ_url": "https://universe.leagueoflegends.com/tr_TR/champion/hecarim/",
        "lore": "Çoktan yıkılıp ortadan kalkmış, hatta adı bile unutulmuş bir imparatorlukta doğan Hecarim, kralın topraklarını korumaya ant içmiş Demir Kardeşlik adlı silahlı kuvvetin subaylarından biriydi.\nHecarim heybetli savaş atının sırtında zafer üstüne zafer kazanırken, Demir Kardeşlik'in komutanı onu bir yandan gelecekte yerine geçecek olan kişi olarak görüyor, bir yandan da savaşçının içinde günden güne artmakta olan karanlığı seziyordu. Hecarim'in zafere duyduğu takıntılı açlık onurunu zedeliyordu. Şövalyelerin komutanı, bu genç subayın onlara asla liderlik etmemesi gerektiğini zaman içinde anladı.\nBu kendisine açıklandığında Hecarim çok öfkelendi ama öfkesini yutup görevlerini yerine getirmeye devam etti.\nSavaşa bir sonraki gidişlerinde komutan diğer şövalyelerden ayrı düştü ve etrafını düşmanlar sardı. Bunu fırsat bilen Hecarim atını çevirip komutanı ölüme terk etti. Savaş bittiğinde, Hecarim'in yaptığından haberi olmayan Demir Kardeşlik üyeleri kanlı toprağa diz çökerek ona bağlılık yemini etti.\nHecarim resmi olarak yemin etmek için başkente döndü ve orada kralın en güvendiği generali olan Kalista'yla tanıştı. Kalista onun başarılarını ve liderlik becerilerini takdir ediyordu. Kraliçe bir suikastçının zehirli bıçağıyla yaralandığındaysa kendisi kraliçenin derdine deva ararken Demir Kardeşlik'in kralın yanında kalacağını bilerek içi rahat bir şekilde yola çıktı.\nBu sırada kral, paranoyanın pençesine düşmüştü. Her gölgede yeni bir tehdit görüyordu. Onu can çekişen karısından ayırmaya çalıştığını sandığı herkese öfke kusarak krallığın dört köşesindeki muhalif sesleri kesmesi için Hecarim'i görevlendirdi. Böylece Demir Kardeşlik, kralın iradesinin acımasız bir uygulayıcısı olarak ün saldı. Köyler, kasabalar yakıldı. Yüzlerce kişi kılıçtan geçirildi.\nKraliçe kaçınılmaz bir şekilde hayatını kaybettiğinde, Hecarim kralın kederini öfkeye dönüştürmeyi seçti. Bu sayede Demir Kardeşlik'le yabancı ülkelerin üzerine yürüme izni koparmaya çalışıyordu. Kraliçenin ölümünün intikamını alırken, kendi ürkütücü şöhretine de şöhret katacaktı.\nAma Demir Kardeşlik yola çıkamadan Kalista geri döndü. Aradığını, çok uzaklardaki Kutlu Adalar'da bulmuştu ama artık çok geçti. Kral Kalista'ya inanmadı. Onu vatan haini ilan ederek zindana attırdı. Duydukları Hecarim'in ilgisini çekmişti. Kalista'yı hücresinde ziyaret etti ve ondan adayı işgallerden koruyan, ada halkının zenginliklerinin yağmalanmasını engelleyen sisi öğrendi. Bu zenginliklerin arasında efsanevi Can Suları da vardı.\nHecarim, kralın filosunu oraya sadece Kalista'nın götürebileceğini biliyordu. Sonunda kadını kendilerine rehberlik etmeye ve onları Kutlu Adalar'ı ölümlü gözlerden saklayan sis perdesinden geçirmeye ikna etti.\nKraliçenin yas içindeki cenaze alayıyla Helia'ya vardılar. En önden giden Demir Kardeşlik'in yolunu şehrin yöneticileri kesti. Artık onlara yardım etmeyi reddediyorlardı. Hiddetten gözü dönen kral, Kalista'ya onları öldürmesini emretti; fakat Kalista bu emri yerine getirmedi. Ardından Hecarim gülümsedi ve kendisini sonsuza dek lanetleyecek kararı verdi. Mızrağını Kalista'nın sırtına saplayıp şövalyelerine şehri talan etmelerini, mahzenlerdeki büyülü hazinelerin hepsini yağmalamalarını emretti.\nBu kargaşanın ortasında rastladıkları düşük rütbeli bir muhafız, kralı Can Suları'na götürmeyi kabul etti; fakat bu olay bile Hecarim'i büyük bir hazla kan dökmekten alıkoyamadı. Bu yüzden, Kutlu Adalar'ın üzerine çöken Afet'e hazırlıksız yakalandı.\nBüyü gücünden oluşan bir patlama dalgası Helia'yı baştan başa kat ederek ne kadar bina varsa hepsini parçaladı. Parçalar, kavurucu bir ışıksızlık içinde asılı kaldı. Patlamanın arkasından Kara Sis geldi. Bu haykıran, durdurulamayan, esip savuran kasırga dokunduğu her canlıyı içine çekti. Hecarim gemiye ulaşabilmeyi umarak Demir Kardeşlik'i toplamaya çalıştı ama kaçtıkları esnada sis hepsini teker teker yakaladı.\nTek başına kalan komutan son ana kadar dirense de sonunda gölgeler onu da aldı. Hecarim atıyla birleşerek yüreğindeki karanlığı yansıtan, hayaletsi, korkunç bir mahluka dönüştü. İflah olmaz bir öfke ve nefretten oluşan, hem Kara Sis'le bütünleşmiş hem de onun kölesi olmuş bir yaratıktı artık.\nSonsuza dek Gölge Adalar'a esir olan Hecarim, bir zamanlar fethetmeye niyetlendiği bu ülkede kol gezmekle lanetlenerek eski hayatının acı bir taklidi içinde yüzlerce yıl geçirdi. Artık Kara Sis adaların kıyılarının ötesine her yayıldığında, Demir Kardeşlik'in dünya dışı yaratıklara dönüşmüş şövalyeleriyle ile birlikte yola çıkıyor; geçmişte kalmış zaferlerin anısına yaşayanları katlediyor."
    },
    {
        "name": "Heimerdinger",
        "region": "Piltover",
        "image_url": "https://cmsassets.rgpub.io/sanity/images/dsfx7636/universe/a97cdd0274bc58ccb6e4260a9b782f9c635e5b1c-1215x717.jpg?accountingTag=LoL",
        "champ_url": "https://universe.leagueoflegends.com/tr_TR/champion/heimerdinger/",
        "lore": "Muhteşem ve bir o kadar da ilginç bir yordle bilim adamı olan Profesör Cecil B. Heimerdinger, Piltover'ın gördüğü en yenilikçi ve saygın akıllardan bir tanesi. Nörotik takıntısının dışında, asırlar boyunca çağdaşlaşmalarını kuran gizemler tarafından büyülenmiş Heimerdinger, evrenin çözülmesi en zor sorularını cevaplamakta çok mutlu. Teorileri her ne kadar genellikle mantık ve olağan dışı olsa da Heimerdinger ilimin paylaşılması gerektiğine inanıyor ve arzulayan herkese öğretmeye kendini adamış durumda."
    },
    {
        "name": "Hwei",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/097c165ef2a832f04f6f7302203f4b7b40a82cb0-1920x1080.jpg?accountingTag=LoL",
        "champ_url": "https://universe.leagueoflegends.com/tr_TR/champion/hwei/",
        "lore": "Ionia'nın kuzeybatısında yer alan Koyehn Adası, bir zamanlar güzel ve huzurlu bir yerdi. Altın renkli kumlara sahip bu ada, belli dönemlerde kurulan bir pazarla zarif bir değirmen kasabasının yanı sıra kadim ve meşhur sanat konservatuvarı Koyehn Tapınağı'na ev sahipliği yapıyordu.\nLukai Hwei bu tapınağın doğuştan vârisiydi.\nNazik ve yaşıtlarına kıyasla çok daha olgun davranan Hwei, çocukluk yıllarını çılgın hayallerini tuvale aktararak geçirdi. Çevresindeki dünyayı abartılı bir biçimde tasvir ettiği bu resimler, sürreal ve fantastik bir havaya sahipti. Hwei bunların gerçeği göstermediğinin farkındaydı ancak onlar aracılığıyla hayatın ta kendisini sanat olarak görüyordu. Dünyanın tonlarına o kadar bağlıydı ki gözlerinin rengi zihnini ve ruh halini yansıtacak şekilde değişti.\nHwei coşkun hayal gücünü resim büyüsü aracılığıyla gösteriyordu. Ancak bu yöntem görenlerin duygularını etkilediği için sanatçının sıkı bir kontrol becerisine ve disipline sahip olması gerekiyordu. Aksi takdirde görenlerin hem zihinsel algıları hem de fiziksel hisleri baskı altında kalabiliyordu. Kendilerini bu metotla ifade etmeyi tercih eden sanatçılardan eserlerini kontrol edemeyen veya kontrol etmeyi reddedenler hem kendilerini hem de topluluğu riske attıkları için Koyehn'den sürülüyordu.\nAncak genç Hwei kurallar oldukça açık olmasına rağmen hayal gücünün kontrolü ele geçirmesine engel olmadı. Bir gün tapınaktaki ustalarının önünde Koyehn Denizi'ni kendince yorumluyordu. Fırçasını tuvalin üstünde gezdirirken kontrolü bir anlığına zayıfladı. İşte tam o anda denizler kadar fırtınalı ve derin duyguları âdeta sel olup aktı ve Hwei kendini bu duygu selinin güzelliğine kaptırdı. Nihayetinde gözleri kararırken son gördüğü şey dehşet içinde kalmış ustalarının suda çırpınışı oldu.\nHwei günler sonra uyandığında ustalarını başında buldu, hayatta fakat öfkeliydiler. Tapınağın vârisini sürmeye niyetleri yoktu ama sorumluluklarının altını bir güzel çizdiler. Hwei gücünün enginliği karşısında hem dehşete düşmüş hem de hayretler içinde kalmıştı ve daha fazlasını görmek için yanıp tutuşuyordu.\nSonuç olarak gündüzleri Koyehn'in kurallarına uymaya, geceleri yalnız kaldığındaysa gücünün büyüklüğünü keşfetmek amacıyla sınırları zorlamaya başladı. Bu rutin, zaman içinde Hwei'in hayal gücünü daha geliştirmesini ve büyülü boyalarla dolup taşan bir palet oluşturabilmesini sağladı.\nHwei yetişkinliğe ulaştıktan epey sonra sanatında ustalaştı. Doğuştan gelen mirasını devralmaya tutku ve tevazuyla hazırlanırken akranlarının sevgi ve saygısını kazandı. Ancak tüm bunlara rağmen gece vakti zihninden asla çıkmıyordu.\nTa ki günün birinde Khada Jhin adlı bir sanatçı tapınağı ziyaret edene dek.\nHwei güneşin altın gibi parladığı bir yaz boyunca Jhin'e eşlik ederek ona Koyehn'i gezdirdi. Yaratıcı perspektiflerini sıklıkla birbirleriyle paylaştıkları bu süreçte Hwei aralarındaki farklara saygı duyarak Jhin'in virtüözlüğünü takdir etti ve birlikte geçirdikleri zamana değer verdi.\nAncak Jhin, yola çıkmadan önceki gece Hwei'e meydan okudu. Diğerlerine gösterdiği eserlerin yapmacık olduğunu sezmişti ve gerçek bir performans görmek istiyordu. Hwei bunu inkâr etmeye çalışsa da gözleri aksini söylüyordu. Anlamsız ve boş eserler yaratarak geçirdiği yılların ardından hayal gücü taşmaya hazırdı.\nBöylece Hwei tuvalin başına geçti ve yılların verdiği tecrübe fırçasına rehber oldu. Zihninin muhteşem sonsuzluğuyla renklenen gece âdeta hayat buldu. Hwei düzeni ve kaosu bünyesinde buluşturan bir duygu seline kendini bıraktı. Bu yasaklanmış sanatı başka birinin önünde icra etmek ona büyük keyif verdi ve sanatının güçlü yönlerini öne çıkararak aktarım, ilham ve dizginsiz yaratıcılıkta ne kadar iyi olduğunu göstermesini sağladı.\nJhin tüm bunlara şahit oldu. Ardından ışıldayan gözleri ve esrarlı ses tonuyla Hwei'e veda ederek ertesi gün “Nilüferlerin açtığını görmek üzere,” ayrılacağını söyledi.\nGün ağardığında Hwei ve sanatçı dostları kendilerini bir dizi trajedinin ortasında buldu.\nÖnce dört tarihi tablonun yok edildiğini gördüler.\nArdından Hwei'in gençliğinde az daha yanlışlıkla öldürdüğü dört ustanın belli bir düzende sıralanmış cesetlerini buldular.\nSon olarak da tapınağın ilk dört katını alevler içinde bırakan bir patlamaya şahit oldular.\nHwei alevleri izlerken havanın renklere büründüğünü hayal etti ve duyguları bir sel misali dışarı taştı.\nBu korkunçtu ama aynı zamanda güzeldi. Bu... sanattı. Hwei bu sanatın neden olabileceği yıkım, tahribat ve acıyı fark edince gençliğinde duyduğu dehşet ve hayretin aynısını hissetti.\nTapınak kısa süre içinde çökerek harabeye döndü ve Hwei hayatta kalan yegâne kişi oldu.\nBitap düşmüş bir halde suçluluk duygusuyla yas tuttu tutmasına ama coşkun hayal gücü felaketin her anını tekrar tekrar yaşamasına sebep oldu.\nHwei günün geri kalanında değirmen kasabasının sakinleriyle birlikte hayatını kaybedenlerin cenazelerini kaldırdı. Gece olduğundaysa kül rengi enkaza dönerek sanatını icra etmeye devam etti ve paleti göğsünün üstüne taktığı Koyehn armasının şeklini aldı.\nHwei yine böyle bir gecede molozların arasında nilüfer çiçeğine benzeyen bir tuzağın kalıntılarını buldu.\nBu felaketin arkasında kimin olduğunu anlayınca bir dizi duygu sırayla zihnine hâkim oldu: korku, ıstırap, ihanete uğramışlık... ve hayranlık.\nKafasında dönüp duran bir soru vardı: Neden?\nAncak bu sorunun cevabını öğrenmek istiyor muydu, yoksa bu arzuyu bastırmak daha güvenli mi olurdu? Halkıyla birlikte kalıp tapınağın vârisi olarak yeniden inşasına yardım edebilirdi... veya...\nHwei yanına fırçası ve paletinin dışında pek bir şey almadan adasını ve halkını geride bıraktı.\nO günden bugüne, aradığı cevapları sanatını diğerlerinin önünde kendini dizginlemeden icra ederek bulabileceğini öğrendi. Şimdilerde Ionia'nın en karanlık köşelerindeki alçakların izini sürüp onları ıstırap dolu sahnelere maruz bırakarak kendi içindeki acıyı anlamlandırmaya çalışıyor. Aynı zamanda kendisi gibi mağdur Ionia sakinlerine ulaşarak aralarında bir huzur ve düşünce bağı kurmayı hedefliyor.\nHwei küllerinden doğan acımasız bir sanatçı ve bir zamanlar huzur dolu olan bir adanın nazik bir sakini olarak hem Ionia'nın uyumsuz renkleriyle hem de kendi hayal gücüyle mücadele ediyor. Gölgelerin derinliklerine indikçe de olasılıklarla dolup taşan aydınlık bir yol açıyor.\nHangi tonunun diğerine üstün geleceğiyse henüz belli değil."
    },
    {
        "name": "Illaoi",
        "region": "Bilgewater",
        "image_url": "https://cmsassets.rgpub.io/sanity/images/dsfx7636/universe/9f60e89d1d62bd7458132f72d021be21abd54890-1215x717.jpg?accountingTag=LoL",
        "champ_url": "https://universe.leagueoflegends.com/tr_TR/champion/illaoi/",
        "lore": "Illaoi'nin cüssesini gölgede bırakabilecek bir şey varsa, o da sarsılmaz inancıdır. Büyük Kraken'in elçisi olarak kullandığı devasa, altın idolle rakiplerinin ruhlarını bedenlerinden koparıp alır ve gerçeklik algılarını yerle bir eder. ''Nagakabouros'un Sözcüsü''ne meydan okuyanlar, çok geçmeden Illaoi'nin hiçbir zaman yalnız dövüşmediğini görür; zira Yılan Adalar'ın ilahı her daim onunla omuz omuza çarpışır.\nIllaoi'yle kim karşılaşırsa karşılaşsın, heybeti karşısında şaşkına döner. Bu etkileyici kadın rehber, hayat denen deneyime yürekten bağlıdır. Gözüne kestirdiğini alır, sevmediği şeyi yok eder ve sevdiği şeylerin sonuna kadar tadını çıkarır.\nYine de kendisini adadığı inancı anlamadan Illaoi'yi anlamaya çalışırsanız boşa kürek çekmiş sayılırsınız. İnancının temelindeki Nagakabouros, genellikle çevresinde dur durak bilmeden hareket eden dokunaçların döndüğü, başı sonu belli olmayan, devasa bir yılan başı şeklinde tasvir edilmektedir. Yılan Ana, Büyük Kraken ve hatta yer yer Sakallı Hanım adlarıyla da anılan Nakabouros; Yılan Adalar'ın yaşam, okyanus fırtınaları ve hareket ilahıdır. (Birebir tercüme edildiğinde Nagakabouros, \"deniz ve gökyüzüne hareket veren sonsuz canavar\" anlamına gelir.) Illaoi'nin inancının temelinde şu üç öğreti yatar: Her ruh evrene hizmet etmek için doğmuştur. Arzu, evren tarafından her canlının içine yerleştirmiştir. Canlılar arzularının peşinden koşarken, evren sadece kaderinin doğrultusunda ilerler.\nİnancın nispeten düşük rütbeli rehberlerinin vazifeleri; mabetlerin bakımı, kutsi yılanların çağrılması ve insanlara Nagakabouros'un öğretilerini öğretmekten ibarettir. İnancında, Gerçeğin Sözcüsü mertebesinde bulunan Illaoi ise evrenin akışının önündeki engelleri kaldırarak ilahına doğrudan hizmet etmekle yükümlüdür. Bu nedenle iki kutsal sorumluluğa sahiptir.\nGerçeğin Sözcüsü'nün ilk vazifesi, yaşayan ölülere karşı savaşta başı çekmektir. Evrenin olağan akışının dışında kalan yaşayan ölülere, Nakabourous'a meydan okuyan hilkat garibeleri gözüyle bakılmaktadır. Yerli nüfusu Harrowing'den korumak, Kraken'in bütün rehberlerinin sorumluluğu olsa da; Gerçeğin Sözcüsü, doğrudan en güçlü ruhları kullanarak Kara Sis'i uzaklaştırır.\nIllaoi'nin ikinci vazifesi büyük umut vaat eden kişileri bulmak ve onları Nagakabouros'un sınavına tabi tutmaktır. Bu vazifenin ağırlığı, Gerçeğin Sözcüsü unvanına da yansır. Gerçeğin Sözcüsü, sınava tabi tuttuğu kişinin ruhunu İlahın Gözü adlı devasa idolüyle bedeninden koparıp alır, sonra da bu ruhu kendi huzuruna çıkararak değerini kanıtlamaya zorlar. Bu sınavı, başarısız olanların yok olup gideceğini bile bile yapar; zira Büyük Kraken'in korkaklığa, kuşkuya veya kendini dizginleyenlere tahammülü yoktur. Ancak sınavın asıl amacı yıkım değildir. Bu zorlu sınavı sağ atlatanlar ilelebet değişir ve genellikle gerçek kaderlerinin peşinden koşmaya koyulurlar.\nIllaoi yüz nesilden bu yana görülmüş en güçlü ve en hürmet gören Gerçeğin Sözcüsü olsa da; onu asıl dillere destan eden, inancının geleneklerini çiğneyişi olmuştur. Gerçeğin Sözcüsü olmak için gereken eğitimi tamamladıktan sonra gücünün doruğunda olduğu dönemde Illaoi, Buhru'nun altın mabetlerine sırt çevirip kendisini yakınlardaki Bilgewater'ın karmaşasına bırakmıştır.\nIlloi'nin halkı, bu korsan şehrine kokuşmuş bir lağım çukuru gözüyle baksa da; Yılan Adalar'da yabancılara kapılarını açan yegane yer burasıdır. Kendisinden önceki Gerçeğin Sözcüleri şehri yok saymış, buraya gelen yabancılarla iletişim kurmaktan imtina etmişlerdi. Illaoi, Bilgewater sakinlerini Harrowing'den korumayı seçtiğinde bu geleneği çiğnemiş olacak; yetmezmiş gibi, şehrin bazı sakinlerinin büyük sınava layık ruhlara sahip olduklarına kanaat getirmesi, nice tartışma doğuracaktı. Bütün bunlara rağmen, şehirde bir elin parmaklarını geçmeyecek sayıda mabet açıldı ve çok az paylangi (ada yerlilerinin, anakara göçmenlerinin soyundan gelenlere taktığı ad) bu mabetlere kabul edildi. Yine de Yılan Ana, Bilgewater'da yaygın olarak tanınmasını Illaoi'ye ve onun yılmaz ruhuna borçlu.\nBu arada, bu cüsseli rehberin Bilgewater'ın en kana susamış ve en namlı korsanının kalbini kırdığına dair söylentiler de alıp başını gitmiş durumda. Gerçi Ruhani Rehber'i görüp de bu duruma şaşıracak kimse yok. Zira, Illaoi'nin kaba tavırlarının altında keskin bir zekâ, güç ve herkesi kendine çeken bir özgüven saklı.\nBilgewater sakinlerinin çoğu, Illaoi'nin lütfunu kazanmaya çalışıp onu sıcak karşılıyor... ancak Ruhani Rehber'in sınavı hepsinin gözünü korkutuyor.\n\"Dinlenmek yok. Devinim biziz.\"\n—Nagakabouros'un Yirmi Öğüdü'nden"
    },
    {
        "name": "Irelia",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/3530078042f4933c89949ad02fbd1dd281812d95-1920x1071.jpg?accountingTag=LoL",
        "champ_url": "https://universe.leagueoflegends.com/tr_TR/champion/irelia/",
        "lore": ""
    },
    {
        "name": "Ivern",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/0eefbfee5b5d494c950d5566f2cb093fa50e877a-1215x717.jpg?accountingTag=LoL",
        "champ_url": "https://universe.leagueoflegends.com/tr_TR/champion/ivern/",
        "lore": "Zalim Ivern, kadim Vorrijaard'ın sonlarına doğru yaşamış acımasız bir savaşçıydı. Klanı eski ilahların en büyük savaşçısına hizmet ediyordu ve pek çoğunun aksine, yeni ortaya çıkan “Üç Kız Kardeşler”in önünde diz çökmüyordu.\nFakat ordularının kara büyüyle beslendiği karşı konulamaz bir gerçekti. Ivern ve halkı, bu nefretlik Buzdoğanları uzun zamandır devirmeyi planlıyordu ve sonunda gemiyle doğuya açıldılar. Burada dünyadaki tüm sihrin kaynağı olduğu söylenen, güneşin ilk doğduğu toprakları aramaya koyuldular. Ivern böylesi bir gücü ele geçirebilse, şüphesiz bütün düşmanlarını dize getirebilirdi.\nDonanması ufka doğru ilerlerken, Ivern ve klanı hafızalardan silinip efsanelerin arasındaki yerini aldı. Bir daha asla anavatanlarında görülmediler.\nAslında Zalim Ivern, Ionia'nın kıyılarına ulaşmıştı. Kendisi ve savaşçıları bir düzine sahil yerleşimini yakıp yıktıktan sonra “Dünyanın Kalbi” olarak bilinen, Omikayalan adlı kutsal koruyu keşfetti. Gelgelelim bu tuhaf mı tuhaf, hayat dolu bahçede en büyük direnişle karşılaştılar. Yarı insan yarı hayvan melez varlıklar kıvrımlı dalların arasından sürekli onlara saldırıyordu.\nPes etmeyen Ivern, geriye kalan hırpalanmış askerleriyle Ionia'lıların son derece kutsal gördüğü efsanevi İlah Söğüt'e ulaşana dek ilerlemeye devam etti.\nIvern, etrafındaki hiddetli çatışmaya rağmen büyülenip donakalmıştı. Altın sarısı ve yemyeşil ışıkla parıldayan, uzun mu uzun yaprakları yerlere kadar uzanan devasa bir ağaçla karşı karşıyaydı. Daha önce böyle bir sihir görmemişti ve bu garip yaratıkların, ağacı korumak için canlarını feda ettiği belliydi. Hasımlarının şevkini kırmak için baltasını kaptığı gibi art arda İlah Söğüt'e savurdu. Her darbesinde nefretle gürlüyordu.\nKoca ağaç düştü. Ortaya çıkan şiddetli yaşam enerjisi, Zalim Ivern'ü anında perişan etti.\nBilincini kaybetmek üzere olan Ivern, son anlarında savaşın bittiğini gördü. Ölen yoldaşlarının cesetleri ya leşçil kuşları ve böcekleri besledi ya da rengârenk mantarların altında çürüdü. Kemikler bereketli toprağa karıştı ve tohumlar filizlenip meyve veren ağaçlara dönüştü. Yapraklar ve taçyapraklar, rengârenk yürekler misali ışıldıyordu. Çevresini saran ölümden, akıl almayacak çeşitlilikte yaşam fışkırıyordu.\nIvern ömründe hiç böylesine bir güzelliğe tanık olmamıştı. Bütün biçimleriyle yaşam, çözülmek istemeyen bir kördüğüm misali birbirine bağlanmıştı. Ağladı ve gözlerinden akan çiy damlası gözyaşları değişen bedeninin üstüne düştü. Hatırladığından daha uzundu. Uzuvları ağaç kabuklarıyla sertleşmiş ve yapraklarla dolmuştu. Artık içinde bambaşka bir dünyaya ait bir büyü akıyordu. Neden ve nasıl olduğunu bilmiyordu ama İlah Söğüt'ten geriye kalan tek şey kendisiydi.\nDurumun farkına varan Ivern tepelerin haykırışlarını, ağaçların ulumalarını ve yosunlardan süzülen gözyaşlarının düşerken çıkardığı sesleri duydu. Geçmişte yaptığı hataları ve diğerlerine ettiği zulmü düşündü. Ivern'ün içi pişmanlıkla dolup taştı ve bağışlanmak için yakardı.\nIvern nihayet hareket ettiğinde aradan çok uzun bir süre geçmişti. Karşısında yepyeni bir dünya buldu. Eski benliğinin vahşet düşkünlüğü ve zalimliği, artık yüreğindeki soluk yankılardan ibaretti. Ayak parmaklarını toprağa gömüp kökler, taşlar ve nehirlerle iletişim kurabildiğini keşfetti. Toprağın bile kendi fikirleri vardı!\nIvern çok uzaklara, Ionia ve ötesine gitti. Omikayalan'ın garip sihri, onu gittiği her yere takip ediyordu. Büyük küçük demeden bütün canlılarla yakın dostluklar kurdu. Zaaflarını gözlemledi, minik huylarını keşfettikçe keyiften dört köşe oldu ve ara sıra onlara yardım eli uzattı. Tırtılların yollarını kısalttı, haylaz korkabuklarla bir olup şakalar yaptı, dikenli elmarklara sarıldı ve bilge ihtiyar mantarlarla birlikte güldü.\nBir keresinde yaralı bir taş golem buldu. Zavallı yaratığın ruhunun kaybolmak üzere olduğunu fark eder etmez, nehirdeki çakıl taşlarından ona yeni bir kalp hazırladı ve golem, Ivern'ün can yoldaşı oldu. Ivern, taştan bedeninde gizemli bir şekilde filizlenen çiçeklerden esinlenerek ona “papatya” anlamına gelen Daisy adını verdi.\nZaman zaman Ivern, çoğu kısmen barışçıl olan fanilerle de karşılaşıyordu. Bu insanlar ona Dikenayak veya Doğasever Baba ya da Yaşlı Korucu diyordu. Tuhaf ihsanına dair hikâyeleri kulaktan kulağa yaydılar. Fakat Ivern onların vermekten çok aldığını, son derece zalim ve düşüncesiz olabildiklerini gördüğünde üzüldü ve yanlarından ayrıldı.\nEğer İlah Söğüt'ün mirasına sahip çıkacaksa insanlığı yeşertmesi; insanoğluna izlemeyi, dinlemeyi ve büyümeyi göstermesi gerekiyordu. Zamanında kendisi de insan olduğu için Ivern bunun hiç de kolay bir iş olmadığının farkındaydı, bu yüzden gülümsedi ve güneş son defa batmadan önce bu vazifeyi tamamlamak için kendine meydan okudu.\nYeterli vaktinin olacağını biliyordu."
    },
    {
        "name": "Janna",
        "region": "Zaun",
        "image_url": "https://cmsassets.rgpub.io/sanity/images/dsfx7636/universe/d1cd8492b5f8ddebe92117ca3923126a3e588c3d-1215x717.jpg?accountingTag=LoL",
        "champ_url": "https://universe.leagueoflegends.com/tr_TR/champion/janna/",
        "lore": "Kadim devirlerden bu yana rüzgârdan medet umanlar hep olmuştur. Güzel havalar isteyen denizcilerden değişim rüzgârlarına bel bağlamış ezilenlere kadar pek çok ölümlü, umudunu Runeterra'nın dört bir yanını saran esinti ve rüzgârlara bağlamıştır.\nİlginçtir, rüzgârın bu yakarışlara cevap verdiği de olurdu. Denizciler yelkenlerini güzelce şişiren bir pupa rüzgârı çıkmadan hemen önce masmavi bir kuş görebilirdi. Kimileri de fırtına çıkmadan önce havada sanki onları uyaran bir ıslık sesi duyduklarında ısrarcı olurdu. Bu alametlere dair haberler yayıldıkça mavi kuş da daha sık görünmeye başladı. Hatta kimileri kuşun bir kadına dönüştüğünü gördüklerine yeminler etti. Ucu sivri kulakları, upuzun saçları olan bu gizemli genç kadının suyun üzerinde havada durduğu ve asasını şöyle bir savurarak rüzgâra yön verebildiği söyleniyordu.\nİnananlar, en çok ihtiyaç duydukları anda ortaya çıkan bu rüzgâr ruhuna antik Shurima dilinde “koruyucu” anlamına gelen Jan'ahrem adını verdiler. Zaman içinde bu isim kısalıp “Janna”ya dönüştü.\nRuhun adı Shurima kıtasının tüm kıyılarına yayıldı. En ateşli inananları da Oshra Va'Zaun'un denizci halkıydı. Ticaret gemilerinin şehir limanına girip çıkabilmesi için denizin sakin olması gerekiyordu. Janna şehir halkına öyle iyiliklerde bulunmuştu ki heykelleri dikiliyor, adına sunaklar yapılıyordu. Bu saygı gösterileri, Shurima İmparatorluğu şehrin etrafını sardıktan sonra da devam etti... ama bir süreliğine.\nİmparator “sahte ilahlara” tapılmasını yasaklayan bir ferman verince Janna'nın heykelleri yıkıldı. Fakat Yükselmiş ilah savaşçılara tapanların artmasına karşın Janna'ya gizli gizli dua edenlerin sayısı hâlâ çoktu. İlah savaşçılar gemileri fırtınadan nasıl koruyacaktı ki? Bu faniler Janna'nın onuruna üzerinde mavi bir kuş olan muskalar takarak inançlarını daha ufak ve kişisel şekilde yaşatmaya başladılar.\nBu sırada Janna, kendisine seslenen savunmasız insanlara yardımcı olmaya devam ediyordu. Sürekli çalkantılar içinde olan bir bölgede sabit ve dengeli kalmayı başarıyordu. Tarih meraklıları, değişmeyen tek şeyin “değişim rüzgârı”nın kendisi olmasının ironisinden hoşlanacaktır herhalde.\nGörkemli Shurima İmparatorluğu çöktüğünde, bir zamanlar yemyeşil olan toprakları geriye kalan Yükselmişlerin çıkardığı savaş yüzünden çöle döndü. Fakat Janna artık Zaun adıyla anılan şehri koruyup kolladı.\nYüzyıllar geçtikçe Janna, Zaun'un hırsının artışına tanık oldu. Şehir hâlâ canlı ve varlıklı bir ticaret limanıydı ama sakinlerinin gözü çok daha yükseklerdeydi. Üstünde yaşadıkları kıstakta bir kanal açarak Valoran'la Shurima'nın çevresindeki denizleri birleştirme hayalleri kuruyorlardı. Şehir bu inşaat projesine büyük çaba, para ve zaman harcıyordu. Fanilerin hayallerini fani girişimleri doldurunca Janna'ya edilen dualar azaldı.\nFakat kanal kazısı Zaun'un büyük bir kısmının temellerini yerinden oynatmıştı. Pusuda bekleyen felaket bir gün gelip çattı ve Pilt nehri kıyısındaki koskoca mahalleler çökerek batı denizinin seviyesinin de aşağısına battı. Binlerce kişi kendini zıt akıntılar arasında yaşam mücadelesi verirken buldu.\nÖlümle burun buruna gelen bu talihsiz insanlar kurtulmak için dualar etmeye başladı. Kadim koruyucuları Janna'ya seslendiler.\nŞehrin fanileri o zamana dek Janna'yı unutmuş gibi görünse de rüzgâr ruhu tereddüt etmeden yardımlarına koştu. Onun vücut bulduğu esnada şehirde de şiddetli bir rüzgâr çıktı. Gerçek olması imkânsız görünen rüzgâr duvarları, şehri basan suları geride tutarken insanlar evlerinin su altında kalmış yıkıntılarından kaçıştı. Yıkımın çıkardığı yangınların boğucu dumanları hırçın rüzgârlarla dağıldı. Janna o gün çok insan kurtarsa da yine de binlerce kişi hayatını kaybetti. Fakat hayatta kalan herkes Janna'nın gösterdiği himmete tanık oldu. Şehrin halkı kurtarıcısını bir daha asla unutmayacaktı.\nBugün, Piltover'ın kuruluşundan sonra ve Zaun'un modern sıkıntıları arasında bile Janna'nın inananları rüzgâra olan saygılarını mavi kuşlu madalyonlar takarak gösterir. Janna da tüm olan bitene rağmen alçakgönüllüleri ve yumuşak başlıları korur. Zaunlular ister Zaun Grisi'nin zehirli dumanları arasında nefes almak için ister Kimya Baronlarının acımasızlığına veya başka tehlikelere karşı çıkmak için mücadele ediyor olsun, Janna'nın onları terk etmeyeceğini bilir."
    },
    {
        "name": "Jarvan iv",
        "region": "Demacia",
        "image_url": "https://cmsassets.rgpub.io/sanity/images/dsfx7636/universe/a078dc1670a0b2565aaaf9d50d3e10ec2d583498-1215x717.jpg?accountingTag=LoL",
        "champ_url": "https://universe.leagueoflegends.com/tr_TR/champion/jarvaniv/",
        "lore": "Kral Jarvan III, taç giyme töreninin hemen ardından Demacia halkına seslendi. Gururlu krallığının sınırları dışındaki düşmanlar bir yana, kendi topraklarındaki soylu ailelerden bazıları birbirlerine kin beslemeye başlamıştı. Hatta kimileri yeni krallarının desteğini arkasına alabilmek için özel milis kuvvetleri bile kurmuştu.\nBu kabul edilebilir bir şey değildi. Jarvan böylesine tehlikeli rekabetlere izin veremezdi. Anlaşmazlıklara son noktayı bir düğünle koyacağını bildirdi. Halk, Jarvan'ın gelini Leydi Catherine'i pek seviyordu. Saray içinde dönen dedikodulara göre ikisinin gizliden gizliye birbirinde gözü vardı uzun zamandır. Evliliklerini kutlamak için başkentin çanları bir gün bir gece boyunca neşeyle çaldı ve senenin sonuna doğru kralla kraliçenin ilk oğullarını bekledikleri açıklandı.\nAma Catherine doğum esnasında vefat edince bu mutluluktan eser kalmadı.\nBabasının soyadını alan bebek, Demacia tahtının veliahdı ilan edildi. Keder ve sevinç arasında kalan Jarvan III bir daha asla evlenmeyeceğine yemin etti. Böylece krallığın geleceğine dair umutları ve düşleri için oğluna bel bağlanması gerektiğini de vurgulamış oldu.\nAnnesini hiç bilmemiş olan genç Prens Jarvan sarayda büyüdü. Hayatının her anı koruma altında, geleceğe hazırlanarak geçiyordu. Kral, oğlunun Demacia'nın en iyi hocalarından eğitim almasında ısrarcıydı. Prens daha küçük yaşta yardımseverliğin önemini, görev duygusunun getirdiği sorumluluğu ve halka hizmet için yaşamanın ne kadar onurlu olduğunu öğrendi. Büyüdükçe, babasının en sadık hizmetkârı Xin Zhao'dan Valoran'ın tarihi ve siyasetine dair dersler almaya başladı. Uzak bir ülke olan Ionia'dan gelen sadık koruyucusu, prense dünyanın ruhani felsefelerini ve savaş sanatının pek çok sırrını öğretti.\nPrens Jarvan askeri eğitimi esnasında Crownguard ailesine mensup atılgan bir delikanlı olan Garen ile tanıştı. Yaşları yakındı, böylece kısa sürede arkadaş oldular. Jarvan, Garen'in güçlü iradesine ve cesaretine hayrandı. Garen de prensin stratejiye olan içgüdüsel yatkınlığına gıpta ediyordu.\nJarvan reşit olduğunda babası ona fahri generallik rütbesi verdi. Tahtın veliahdının savaş meydanlarında boy göstermesi pek de beklendik bir şey değildi fakat Jarvan, kralın rızası olsa da olmasa da kendini kanıtlamaya kararlıydı. Gümüş Dağlar'ın ardındaki topraklar uzun süredir Noxus İmparatorluğu'nun baskısı altındaydı. Yasaların neredeyse etkisiz kaldığı sınır bölgelerindeki yabancı yağmacılar ve savaşçı kabileler Demacia'nın müttefiklerini tehdit ediyordu. Prens, bölgeyi eskisi gibi güvenli kılacağına söz verdi. Büyük dedesi yıllar önce, iki ulusun güneydeki çatışması sırasında kansız bir Noxus'lu itin eliyle canından olmuştu. Bu hakaret sonunda karşılığını alacaktı.\nJarvan'ın orduları zafer üstüne zafer kazandı fakat dış kesimlerde kalan kasabalarda tanık olduğu katliam prensin içine dert oldu. Matem Kapıları'nın düştüğü haberi geldiğinde, subayları aksini tavsiye etse de prens Noxus bölgesine doğru ilerlemeye karar verdi.\nBeklendiği gibi Jarvan'ın askerleri daha Trevale'ye bile ulaşamadan etrafları sarıldı ve Noxus birlikleri onları bozguna uğrattı.\nTeslim olmayı reddeden prens ve hayatta kalan bir avuç asker ormana kaçtı. Düşman keşif erleri günler boyunca av kovalar gibi onları aradı. Bir süre sonra Jarvan, yan tarafına saplanan ok yüzünden bir kütüğün gölgesine yığıldı. Bilinci gidip geliyordu. Harap olmuştu. Ailesini, krallığını, omuz omuza savaştığı yoldaşlarını hayal kırıklığına uğratmıştı.\nOrada yalnız başına öleceğinden emindi. Shyvana çıkagelmeseydi öyle de olacaktı.\nMenekşe moru tenli bu tuhaf kadın bir şekilde Jarvan'ı ta Demacia'ya, Çitduvar'daki eski kaleye kadar taşımayı başardı. Prens burada kendini toparlayıp iyileşirken Shyvana da ne kadar iyi yürekli ve kıymetli bir yoldaş olduğunu kanıtladı. Shyvana'nın garip görüntüsü yüzünden başta irkilen garnizon komutanı bile onun Jarvan'ı kurtararak tahta ne denli büyük bir hizmette bulunduğunu reddedemezdi.\nNe yazık ki Shyvana'nın peşinde korkunç bir element ejderi olan Yvva vardı. Kalenin gözcüleri yaratığı ufukta görünce Jarvan borcunu ödeme fırsatı yakaladığını fark etti. Shyvana yarı-ejderha formuna geçip canavarla gökyüzünde kapışmaya hazırlanmışken prens, garnizonu yönlendirmek ve duvarları kuvvetlendirmek için yatağından sendeleyerek kalktı. Mızrağını eline aldı ve başkente Yvva'nın kellesiyle döneceklerine yemin etti. Bu uğurda ölümü göze almıştı.\nÇatışma hızlı ve ölümcül oldu. Askerler görev yerlerini korkuyla terk ettiklerinde Jarvan onları yeniden yüreklendirdi. Yaralandıklarında, yardım etmeleri için şifacıları yönlendiren yine oydu. Yaratığı Shyvana katletti fakat çatışmayı kazandıran prensin liderliğiydi. Jarvan, Demacia'lıların gerçek gücünü o an gördü. Farklılıklarına ve korkularına rağmen tek vücut olup yurtlarını savunmuşlardı. Prens, dilerse muhafızları arasında her daim yeri olduğunu söyledi Shyvana'ya.\nEjderin kellesini bir arabaya yükletip yanında Shyvana'yla babasının sarayına doğru yola çıktı. Kral oğlunun döndüğüne çok sevindi fakat etraftaki bazı soylular öyle bir yaratığın prensin yanında bulunmasına izin vermenin doğru olup olmadığını sessizce sorguluyordu. Dahası, bu şeyi prensin korumalarından biri ilan etmek akıllıca değildi.\nJarvan yine de ordudaki görevinin başına döndü. Ülkenin savunmasının ötesindeki devlet işlerinde bile kilit rol oynadı. Arkadaşı Garen'in seçkin Yılmaz Öncüler'in kılıç yüzbaşısı olmasının yanı sıra Shyvana ve Çitduvar gazilerinin diğer sınır garnizonlarını eğitmesi, prensin kendini güvende hissetmesini sağlıyordu. Ona göre Demacia, karşısına çıkabilecek tüm tehditlere göğüs gerebilecek güçteydi.\nAncak krallığın kendisinde bir değişim vardı.\nSihir Avcıları diğer soylu ailelerin desteğini alarak Demacia sınırlarındaki tüm sihir kullanıcılarını tutuklamıştı. Zulüm korkusu çabucak nefrete ve nihayet isyana dönüştü. Büyücüler Büyük Şehir'e saldırdığında babasının öldürüldüğünü duyan Jarvan yıkılmıştı.\nO günden bu yana büyücülere yönelik politik tutumu büyük ölçüde sertleşmiş olsa da prens, henüz krallığı yönetmeye hazır olup olmadığı konusundaki endişeleri ortadan kaldırabilmiş değil. Dolayısıyla Jarvan aralarında Garen'in halası Yüksek Mareşal Tianna Crownguard'ın da bulunduğu pek çok önemli soyludan tavsiyeler aldı. Ayrıca gelecekte onların bilgi ve deneyiminden faydalanacağına da söz verdi.\nÇünkü eğer mirasına sahip çıkıp Demacia Kralı Jarvan IV olmak istiyorsa, vicdanını ve ittifaklarını gözden geçirmesi gerekiyor."
    },
    {
        "name": "Jax",
        "region": "Runeterra",
        "image_url": "https://cmsassets.rgpub.io/sanity/images/dsfx7636/universe/a8d3b960b33b5850f5c3b8e65a0afb54fde80e11-1920x1080.jpg?accountingTag=LoL",
        "champ_url": "https://universe.leagueoflegends.com/tr_TR/champion/jax/",
        "lore": ""
    },
    {
        "name": "Jayce",
        "region": "Piltover",
        "image_url": "https://cmsassets.rgpub.io/sanity/images/dsfx7636/universe/0dc3d5cacb41b3dfb73bcc8255bb22e9984f5a68-1215x717.jpg?accountingTag=LoL",
        "champ_url": "https://universe.leagueoflegends.com/tr_TR/champion/jayce/",
        "lore": ""
    },
    {
        "name": "Jhin",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/087251eea63def0d4a457624b3cd5c36b8cb52d0-1215x717.jpg?accountingTag=LoL",
        "champ_url": "https://universe.leagueoflegends.com/tr_TR/champion/jhin/",
        "lore": "Altın İblis'in yakalanma hikâyesini Ionia'nın neredeyse her köyünde duyabilirsiniz. Çeşitli oyunlar ve destansı şiirlerin konusu olan bu acımasız kişinin sürgün edilişi, günümüzde bile kutlanan bir olaydır.\nFakat her efsanenin kalbinde küçük de olsa bir gerçek yatar ve Altın İblis'in ardında yatan gerçek, onu konu alan kurmaca eserlerden çok daha farklıdır.\nBu kötü şöhretli yaratık, Ionia'nın kuzeyindeki dağlara yıllar boyu musallat olmuştur. Bir canavar Zhyun'da, hatta Shon-Xan ve Galrin'e kadar uzanan bir bölgede seyyahları ve bazen çiftliklerde yaşayan herkesi katlederek arkasında cesetlerden oluşan korkunç sanat eserleri bırakıyordu. Silahlı milisler ormanları aradı, kasabalar iblis avcıları kiraladı, Wuju ustaları yolları devriye gezdi ama hiçbir şey bu şeytani yaratığın dehşet verici cinayetlerini durduramadı.\nÇaresiz kalan Zhyun Konseyi, Kinkou Tarikatı'nın lideri Büyük Usta Kusho'dan yardım istemek için bir elçi gönderdi. Ruhlar âlemi ve maddi âlem arasındaki dengeyi sağlamakla yükümlü olan Kusho, iblisleri sürgün etmekte ustaydı. Niyetini zeki yaratıktan saklamak isteyen Kusho, genç oğlu Shen ve öğrencisi Zed'le birlikte gizlice tarikattan ayrılarak bölgeye gitti. Ölümler yüzünden parçalanan sayısız aileye yardım ettiler, korkunç suç mahallerini incelediler ve cinayetler arasındaki bağlantıları araştırdılar. Çok geçmeden Kusho bu katilin peşindeki tek kişi olmadıklarını anladı ve cinayetlerin bir iblisten çok daha kötü bir yaratık tarafından işlendiği kanısına vardı.\nSonraki dört yıl boyunca Altın İblis'i yakalayamadılar ve bu uzun soruşturma üçünü de değiştirdi. Kusho'nun meşhur kızıl saçları beyazladı, kıvrak zekâsı ve espri anlayışıyla bilinen Shen ciddi birine dönüştü ve Kusho'nun tapınağındaki en iyi öğrenci olan Zed çalışmalarında zorlanmaya başladı. Sanki iblis neyin peşinde olduklarını biliyordu ve başarısızlıklarından dolayı çektikleri ıstıraptan zevk alıyordu.\nSonunda cinayetler arasındaki bağlantıyı bulan Büyük Usta, “İyilik ve kötülü mutlak değildir. Bunlar insanlardan doğar ve her biri bunları farklı tonlarda görür,” dedi. Kusho bir iblisin değil, kötü kalpli bir insan veya vastayanın peşinde olduklarını anlayınca soruşturmanın artık Kinkou'nun sorumluluğunda olmadığını düşünerek işi başkalarına devretmek istedi. Shen ve Zed'se katili adalete teslim etmek için yaptıkları fedakârlıkların boşa gitmesini istemeyerek onu ava devam etmeye ikna etti.\nKusho, Jyom Geçidi'nde gerçekleşecek Ruh Çiçeği Bayramı'nın öncesinde diğer misafir sanatçıların arasına karışabilmek için ünlü bir hattat kılığına girdi. Sonraysa beklemeye koyuldu. Shen ve Zed dikkatlice hazırlanmış bir tuzak kurmuştu. Nihayet can düşmanlarıyla yüz yüzeydiler. Kusho haklıydı. Meşhur Altın İblis, Zhyun'un gezici tiyatroları ve operalarında çalışan Khada Jhin adlı bir sahne görevlisiydi.\nGenç Zed, Jhin'i yakaladıktan sonra korkudan tir tir titreyen bu adamı öldürmek istese de Kusho onu engelledi. Öğrencilerine zaten vazifelerini aştıklarını hatırlatan Kusho, Jhin'i öldürmenin işleri daha da kötüye götüreceğini söyledi. Kusho, Jhin'in bir insan olduğunun öğrenilmesiyle birlikte Ionia kültürünün temelinde yatan uyum ve güven ortamının sarsılacağından; hatta bunun başkalarını da benzer suçlar işlemeye teşvik edeceğinden korkuyordu. Efsanevi usta, Jhin'in suçlarına rağmen canlı bırakılmasına ve Tuula'daki manastır hapishanesine götürülmesine karar verdi.\nShen bu karara katılmasa da babasının duygularını bir kenara bırakarak aldığı kararın arkasındaki mantığa saygı duydu. Tanık olduğu dehşetten çok etkilenen Zed'se Kusho'nun gösterdiği merhameti anlayamıyor ve kabul etmiyordu. Hatta rivayet odur ki kalbinde bir öfke filizlenmeye başlamıştı.\nTuula'da tutsak olan Jhin, sırlarını kendine sakladı ve aradan geçen uzun yıllarca kendine dair çok az bilgi paylaştı. Başında nöbet tutan keşişler onun demircilik, şiir ve dans gibi pek çok konuda başarılı bir öğrenci olduğunu düşünüyordu. Yine de onun hastalıklı saplantılarını tedavi etmenin bir yolunu bulamadılar. Bu sırada manastırın duvarlarının dışında Ionia, Noxus İmparatorluğu'nun işgali sonrası altüst olmuş ve savaş, huzurun hâkim olduğu ulusun gözünü kan bürümesine yol açmıştı.\nJhin, savaş bittikten bir süre sonra özgürlüğüne kavuştu. Muhtemelen çatışmanın sonlarına doğru İlk Diyar'da güç peşinde olan pek çok radikal gruptan biri tarafından kullanılmaya başlamıştı. Artık Kashuri cephaneliklerinin yeni silahlarına erişimi vardı. Ancak bu tür yıkım araçlarına nasıl sahip olduğu ve Kashuri'yle bağlantısı hâlâ gizemini koruyor.\nŞüpheli efendileri her kimse, Jhin'e neredeyse sınırsız kaynak sağlıyor ve onun gitgide ciddileşen “performanslarını” umursamıyor gibi görünüyor. Jhin kısa süre önce Zed'in Yanlei Tarikatı'nın üyelerine saldırdı. Onun kendine has “zarafetini” içeren toplu katliamları ve suikastları artık sadece Ionia'nın birçok bölgesinde değil, uzaktaki Piltover ve Zaun şehirlerinde de görülüyor.\nGörünüşe göre Runeterra'nın tümü, Khada Jhin'in gaddar sanatını icra edebileceği koca bir tuval ve bir sonraki fırça darbesinin nereye olacağını bilen tek kişi kendisi."
    },
    {
        "name": "Jinx",
        "region": "Zaun",
        "image_url": "https://cmsassets.rgpub.io/sanity/images/dsfx7636/universe/d0550188a6e83cb2e5def4a4a0bf8025baf57a0c-1215x717.jpg?accountingTag=LoL",
        "champ_url": "https://universe.leagueoflegends.com/tr_TR/champion/jinx/",
        "lore": "Çoğu kişi Jinx'i son derece tehlikeli silahlar kullanan delinin teki olarak görüyor. Tabii onu kafası büyük fikirlerle dolu ama kendini pek kabul ettirememiş, nispeten masum, Zaunlu genç bir mucit olarak hatırlayanlar hâlâ var. Bu tatlı kızın ne olup da amaçsız ve yıkıcı eylemleriyle tanınan, bir anı bir anını tutmayan bir deliye dönüştüğünü kimse tam olarak bilmiyor. Ama Jinx'in Piltover ortamlarına bomba gibi düştüğü ve kargaşa çıkarmaktaki benzersiz yeteneğinin anında efsaneleştiği kesin.\nJinx ilk olarak Piltover vatandaşlarına, özellikle de zengin tüccar aileleriyle bağlantılı olanlara yaptığı anonim “eşek şakalarıyla” ünlendi. Bu şakalar insanın sinirini bozmaktan suç teşkil edecek kadar tehlikeli olmaya geniş bir yelpazeye yayılıyordu. Gelişim Günü'nde, Kont Mei'nin kişisel hayvanat bahçesindeki egzotik hayvanları serbest bırakarak sokakları kilitledi. Şehrin simgesi haline gelmiş köprülere kocaman dişleri olan, hem şirin hem tehlikeli alevli patlangaçlar dizerek ticareti haftalarca engelledi. Hatta bir seferinde nasıl becerdiyse şehrin tüm yol işaretlerini tamamen yanlış yönleri gösterecek şekilde ayarladı.\nBu kimliği bilinmeyen baş belasının hedefleri hep rasgele seçilmiş, amacı da kaos yaratmaktan başka bir şey değilmiş gibi görünse de eylemleri bu hareketli şehrin kusursuz düzenini hep darmadağın ediyordu.\nŞehir muhafızları Jinx'in suçlarının bir kısmını elbette altşehirdeki kimya berduşu çetelerin üstüne attı. Çılgın planlarının başkalarına atfedilmesi elbette Jinx'in hiç hoşuna gitmemişti. Bu olaydan sonra işlediği her suçun kendi marifeti olduğunu suç mahallinde belli etmeye başladı. Kısa süre sonra kimyasal patlayıcılar, köpekbalığı ağızlı bir roketatar ve otomatik tabanca taşıyan, mavi saçlı, gizemli bir Zaunlu kız hakkında söylentiler dolaşmaya başladı. Ancak bu söylentileri mantık dışı bulan yetkililer olayları ciddiye almadı. İpsiz sapsız bir sokak serserisi öyle ölümcül silahları nereden bulacaktı?\nJinx'in tumturaklı suç fırtınası bitecek gibi değildi. Onu yakalamaya çalışan muhafızları her seferinde atlatıyordu. Eserlerinin üzerine parlak renklerle duvar resimleri çizmeye ve şerifin suçla savaşta yeni yardımcısı olan Fedai Vi ile dalga geçen yazılar yazmaya başladı.\nJinx'in ünü arttıkça Zaunlular da genç kadının kendini beğenmiş Piltoşlara hadlerini bildiren bir kahraman olduğunu düşünenler ve iki şehrin zaten gergin olan ilişkisini iyice geren tehlikeli bir akıl hastası olduğunu düşünenler olarak ikiye bölündü.\nAylar boyunca artarak devam eden kargaşadan sonra, Jinx en büyük planını duyurdu. Piltover'ın en güvenli hazine dairelerinden olan Ekliptik Kasa'nın duvarına alametifarikası olan cart pembeyle Fedai Vi'ın son derece çirkin bir karikatürünü çizip kasanın içindeki depoları soyacağını ayrıntılarıyla yazdı.\nVurgunun duyurulan tarihi yaklaşırken Piltover'da da Zaun'da da huzursuz bir bekleyiş başlamıştı. Pek çok kişi Jinx'te o gün oraya gidip yakalanma riskini alacak yürek olduğundan bile şüpheliydi.\nBeklenen gün geldiğinde Vi, Şerif Caitlyn ve muhafızlar hazine dairesinin önünde Jinx'e tuzak kurdu. Ama Jinx birkaç gün önce getirilen dev bir para kasasının içine gizlenerek çoktan içeri girmişti. Vi yapının içinde kopan patırtıyı duyar duymaz muhafızların bir kez daha tongaya düştüğünü anlamıştı. Hemen hazine dairesine daldı ve yaşanan çatışmanın ardından Ekliptik Kasa'dan geriye sadece toz toprak içinde yıkıntılar kaldı. Hınzır suçlu Jinx'tense eser bile yoktu.\nJinx halen serbest ve Piltover'ın başına bela olmaya devam ediyor. Becerdiği işler kimya berduşlarının benzer suçlar işlemesine ve muhafızların beceriksizliğini yeren taşlama türünde tiyatro oyunlarının yazılmasına neden oldu. Hatta iki şehrin de sözlüğüne yeni argo deyimler katıldı (ama henüz Vi'ın yüzüne karşı “Pembeli Güzel” demeye cesaret edebilen olmadı).\nJinx'in nihai amacının ne olduğu ve Vi'a neden bu kadar kafayı taktığı gizemini koruyor. Fakat bir şey kesin: Suçlarının ardı arkası kesilmiyor ve cüretkârlığı gitgide artıyor."
    },
    {
        "name": "K'sante",
        "region": "Shurima",
        "image_url": "https://cmsassets.rgpub.io/sanity/images/dsfx7636/universe/2f7e81a667a238ce3649d8bd47152df60e7a5c55-1920x1080.jpg?accountingTag=LoL",
        "champ_url": "https://universe.leagueoflegends.com/tr_TR/champion/ksante/",
        "lore": "K'Sante anavatanının tarihini dinleyerek büyüdü. Akşam yemeklerinde babası, Yükselmişlerin zulmüne karşı cesaret ve güçle direnen atalarının hikâyelerini anlatırdı. Annesiyse Nazumah'lı kurucuların Shurima'nın güneyinden geçerken katlettikleri korkunç canavarlardan bahsederdi. K'Sante'nin ataları çölün en nadide hazineleriyle, yani gürül gürül akan şelaleler, ormanlık yamaçlar ve çeşitli hayvanlarla dolu bir bölge keşfetmiş ve özgür Nazumah cumhuriyetini kibirli Yükselmişlerin erişemediği bu yerde kurmuştu. Ebeveynlerinin anlattığı her şeyi aklına kazıyan K'Sante, Nazumah'nın en büyük savaşçısı olarak hikâyelerdeki kahramanlar kadar güçlü olmaya ve gelecek nesillere öncülük etmeye ant içti.\nK'Sante yirmi yıl boyunca birbirinden farklı dövüş sanatları ustalarından eğitim aldı. Ancak Nazumah'nın düşmanlarına, acımasız vahşi yaratıklara ve şehrin kaynaklarına göz diken emperyalist savaş lordlarına saygı duymayı ebeveynlerinden öğrenmişti. K'Sante'ye özgür bir cumhuriyet olmanın kaba kuvvetten fazlasını gerektirdiğini hatırlatırlardı. K'Sante eğitimi sırasında Nazumah'lı âlimlerle çalıştı. Bu süreçte hayranlık uyandıran kalıntılardan elde edilen materyallerin şehrin beş yüzyıl boyunca zenginleşmesini sağlayan gelişmiş silah ve altyapılar üretmek için nasıl kullanıldığını öğrendi.\nK'Sante çıktığı ilk avlarda birçok arkadaş edindi ancak en yakın arkadaşı Tope adlı İliknişanlı bir gençti. K'Sante yakın dövüşte ortalığı kasıp kavururken Tope menzilli saldırılarda uzmanlaşmıştı. Kaya ayısı sürülerinin, shakkal yağma çetelerinin ve Xer'Sai akınlarının üstesinden gelirlerken sahip oldukları uyumun eşi benzeri yoktu. Takım çalışmaları geliştikçe aralarında bağ da kuvvetleniyordu.\nK'Sante yıldızlı bir gecede Tope'ye açıldı ve onunla silah arkadaşından daha fazlası olmak istediğini itiraf etti. Tope'nin de hislerini paylaştığını öğrendiğindeyse ikili birbirini sevgiyle kucaklayıp öptü. Yıldızların altındaki o anda onlar için her şey harikaydı.\nAncak her şey harika değildi.\nYükselmişlerden İmparator Azir ve Büyücü Xerath, Shurima'ya hükmetmek için çıkardıkları savaşta kıtayı yakıp yıkıyordu. Üstelik kuvvetlerine iğrenç devasa yaratıkları da katmışlardı. Nazumah'lı gözcüler çok geçmeden bu yaratıklardan birini tespit etti. Aslan ve kobra karışımı bu devasa vahşi yaratık kontrolden çıkmış bir biçimde yakınlardaki ovada dehşet saçıyordu. Şehrin liderleri yaratığı kimin katledebileceğini sorduğunda K'Sante ve Tope gönüllü oldu.\nİlk denemelerinde yaratık tüm saldırılarını savuşturdu. Ne K'Sante ne de Tope daha önce böyle bir güçle karşılaşmıştı. Yaratığı tepeden tırnağa kaplayan zırhının, aldığı ölümcül olmayan darbeler karşısında çabucak yenilendiğini keşfettiler. İkili, yaratığa zarar vermeyi başaramayınca kobra aslanının ininden eli boş dönmek zorunda kaldı ve yaratık ortalığı yakıp yıkmaya devam etti.\nBöylece tekrar tekrar saldırdılar.\nK'Sante hüsrana uğramıştı. Nazumah'nın en büyük savaşçısı olmak için bu yaratığı katletmek zorundaydı. Bundan daha önemli bir şey yoktu. Tope'nin anlayışla karşılayacağını düşünerek sabahtan akşama kadar çalıştı.\nTope'yse bu sırada yaratığı inceliyordu. K'Sante antrenman için kullandığı sayısız mankene saldırırken Tope ona stratejilerini anlatıyordu. Bir yandan da içten içe yeterince güçlü olup olmadıklarını sorguluyordu.\nEn büyük başarılarını kobra aslanının zırhından bir parça kopardıkları savaşta elde ettiler. Tope bunu bir gelişme olarak gördü ve daha çok yardımla daha da büyük bir ilerleme kaydedebileceklerini düşündü.\nAncak K'Sante öfkeden kuduruyordu. Kobra aslanının yalnızca ona ait olduğunu düşünüyordu ve yaratığı katletmek dışındaki her şeyi başarısızlık olarak görüyordu. Büyürken örnek aldığı kahramanların hiçbiri savaşta başarısız olmamıştı. Bu nedenle K'Sante de başarısızlığa uğrayamazdı. Bu onun savaşıydı ve kendisini kanıtlamak için yardım istemesi söz konusu bile olamazdı. Tope'nin işe yaramayan fikirlerini zaten denemişti. Tope şimdi de yeterince güçlü olmadıklarını mı düşünüyordu? K'Sante bunu kabullenemezdi. Tope'nin ona ayak bağı olup olmadığını düşünmeye başladı ve çok geçmeden işe yaramadıkları bahanesiyle stratejilerini kullanmayı bıraktı.\nKalbi kırılan Tope düşüncesizce antrenman yapmanın da işe yaramayacağı konusunda ısrarcı oldu. K'Sante'nin bir zamanlar hayranlık uyandıran kararlılığı onu bencil ve saplantılı birine dönüştürmüştü.\nDuydukları acı ve öfke arttıkça kobra aslanıyla olan karşılaşmaları kendi aralarında daha fazla çatışmalarına sebep oldu. Giderek daha az konuşan ikili bir noktadan sonra birbirlerine tek kelime bile etmemeye başladı. Nihayetinde hemfikir oldukları tek şey yollarını ayırmaları gerektiği oldu.\nBu olayın ardından K'Sante inatla bir yıl boyunca yalnız başına çalışmaya devam etti. İlerleme kaydediyordu ama bu zafer anlamına gelmiyordu. Gel zaman git zaman yaratığı katletmek için kaba kuvvetin yetmeyeceği kafasına dank etti. Yardıma ihtiyacı vardı.\nK'Sante cesaretini topladı ve Tope'nin evini ziyaret etti ancak oraya vardığında eski yoldaşının İliknişan'a döndüğünü öğrendi. K'Sante'yi karşılayan Tope'nin halası, K'Sante ayrılırken ona Tope'nin günlüğünü verdi. Yeğeninin, günlüğü devasa yaratıkla olan savaşında ona yardımcı olması için bıraktığını anlattı.\nK'Sante, Tope'nin günlüğünü adeta hatmetti. Okudukça yaptıkları hataların farkına vardı. Kobra aslanıyla ilgili kısımlara geldiğindeyse şaşkına döndü. Tope yaratığın bir Baccai, yani Yükseliş töreninde başarısız olan bir varlık olduğunu iddia ediyordu. Büyüyü kötüye kullanmasıyla bilinen Xerath'ın Shurima'daki hayvanları Yükseliş töreniyle birleştirmeye çalıştığını düşünüyordu. Kendini kaptıran K'Sante günlüğü baştan sona tekrar okudu. Tope'nin Baccai'yi katletmeye yönelik teorilerini keşfetti. Günlükte aklına gelmeyen o kadar çok fikir vardı ki... K'Sante o günün akşamında Tope'nin yöntemlerini daha güçsüz canavarlarda denemeye yönelik bir plan yaptı.\nK'Sante becerileri geliştikçe ebeveynlerinin öğretilerini hatırladı ve gururunun onu yoldan çıkardığını fark etti. Tope'nin fikirlerine hiçbir zaman onları ciddiyetle deneyeceği kadar saygı duymamıştı. Hatta düşmanına yoldaşından daha çok saygı göstermişti. Zamanla eksikliklerini kabullendi ve hayatına devam etti. Paylaştıkları her anın değerinin farkındaydı. Yeni bir bakış açısıyla kendi yolunda ilerleyebildiği için de minnettardı.\nŞafağın kızıllığında K'Sante bir kez daha kobra aslanıyla kapışmaya gitti. Yaratığın her hamlesini öngördü, tüm saldırılarından kaçtı ve yaratık yanından geçerken ona saldırdı. Sabah başlayan savaş akşam olmasına rağmen sona ermemişti. K'Sante'nin silahları harap olmuş, vücuduysa kanla kaplanmıştı ancak pes etmeye niyeti yoktu. Uzun savaşın sonunda yaratığın yorulmasıyla K'Sante bir açık yakaladı ve Tope'nin teorilerinden yola çıkarak yaratığı bir Nazumah şelalesinde köşeye sıkıştırdı. Şelalenin doğal suları kobra aslanının zırhını zayıflatınca K'Sante sonunda ölümcül darbeyi indirebilirdi.\nK'Sante bitap halde ama hâlâ ayakta ve gururluydu. Gururu başardığı işten değil, tamamladığı yolculuktan ileri geliyordu.\nK'Sante, Nazumah'ya döndüğünde coşkuyla karşılandı. Geleneğe uyarak yaratığın bedenini üstünde çalışmaları için âlimlere bağışladı ancak kendisiyle özdeşleşen ntofo silahlarının tasarımını iyileştirmek için yaratığın zırhından birkaç parçayı kendine ayırdı. Silahları zırhın yenileme özelliğine sahip olacak şekilde yeniden tasarlandı. Böylece kalın dış tabakaları kırıldığında K'Sante tabakalar yeniden oluşana dek silahlarını keskin kılıçlar olarak kullanabilecekti. K'Sante ntofolarının üstüne son bir detay olarak Tope'nin günlüğüne çizdiği kobra aslanını temsil eden sembolü ekledi. Birlikte geçirdikleri zaman sona ermiş olsa da bu başarı ikisine aitti.\nGünümüzde Nazumah'nın Gururu olarak anılan K'Sante, Nazumah'nın en büyük lideri olacaksa egosunun asla kararlarını etkilememesi gerektiğini artık biliyor. Yaklaşan Yükselmişler tehdidi karşısında şehrinin geleceği belirsiz olsa da Azir veya Xerath güneye hücum etmeye kalkarsa K'Sante savaşmaya hazır."
    },
    {
        "name": "Kai'sa",
        "region": "Hi̇çli̇k",
        "image_url": "https://cmsassets.rgpub.io/sanity/images/dsfx7636/universe/33ac4d0acbbdb7f6d3b36520c0a78873052d271a-1920x1133.jpg?accountingTag=LoL",
        "champ_url": "https://universe.leagueoflegends.com/tr_TR/champion/kaisa/",
        "lore": "Hiçlik'in Kai'Sa olarak bilinen gözü kara avcısı hakkındaki en ilgi çekici şey, hayata gözlerini hiç de ilginç olmayan bir şekilde açmış olması. Ne nesiller boyu süren savaşlarla güçlenmiş bir savaşçı kabilesinden geliyordu ne de Shurima'nın altında dolaşan tahayyül edilemez dehşetleri alt etmek için uzak diyarlardan çağrılmıştı. O sadece, güneyin acımasız çöllerini kendilerine yuva bellemiş sevgi dolu bir anne babanın kızıydı. Burada gündüzleri arkadaşlarıyla oynar, geceleriyse dünyadaki yerini merak ederek hayallere dalardı.\nOnuncu yazına geldiğinde, genç Kaisa'nın kaderi sonsuza dek değişecekti. Yaşı biraz daha büyük olsa belki köylerde baş gösteren sıra dışı olayların biraz daha farkına varabilirdi: Etrafta dolaşan ve aşağılardaki karanlık güçler için adak isteyen yabancılardan dolayı annesi her gün, ona evden çıkmamasını salık veriyordu. Kaisa ve arkadaşları olanları ciddiye almayadursun, akşamın birinde göçebe çobanlardan alınmış bir ağıl dolusu adaklık keçiyle karşılaştılar. Babasının ona sekizinci doğum gününde verdiği bıçağı kullanan Kaisa hayvanların iplerini kesti ve onları yakınlardaki bir kanyona doğru özgür bıraktı. Bunun zararsız bir eşek şakası olduğunu düşünmüştü, oysa akıl almaz bir şey gerçekleşti. Zemin sarsılmaya, gökyüzü ışık patlamalarıyla alev alev yanmaya başladı. Çocuklar canlarını kurtarmak için kaçışıyordu.\nHiçlik uyanmıştı. Devasa bir yarıkla ikiye ayrılan kaya yatağı Kaisa'nın köyünü ve içindeki herkesi yuttuğunda, geriye yalnız gece kadar kara, çarpık sütunlarla delik deşik olmuş kumlar kaldı.\nKaisa kendine geldiğinde, yerin altında mahsurdu. İliklerine işleyen bir korkuyla doldu ama hayatta kalan diğerlerinin uzaklardan da olsa feryatlarını duyuyor ve umudunu kaybetmiyordu. Cılız sesler birbirini çağırıyor, isimleri birer mantra gibi sırayla tekrarlıyordu. Üçüncü gün geldiğinde, geriye kalan tek ses kendisininkiydi. Arkadaşları ve ailesi artık yoktu. Karanlıkta yapayalnızdı.\nHer şeyi kaybettiğini düşündüğü an ışığı gördü.\nOnu takip etti.\nYol boyunca tek tük yiyeceğe rastladı. Çöküntüden geriye kalan moloz yığınının arasında yırtık pırtık kırbalar, çürümüş şeftaliler ve açlıktan ölmesine engel olacak çer çöp vardı. Yine de bir süre sonra açlık yerini tekrar korkuya bıraktı. Kendini engin bir yeraltı açıklığında buldu; içerisi dünya dışı, mor bir parıltıyla aydınlanıyordu ve Kaisa artık yalnız olmadığını fark etti.\nDerinlikler, etrafta sıçrayan yaratıklarla dolup taşıyordu. Onun için gelen ilk yaratık, kendisinden daha büyük değildi. Bıçağını iki eliyle sımsıkı tutan Kaisa, kendini savunmaya hazırdı. Hiçlik dehşeti onu yere devirirken genç kız bıçağını yaratığın atan kalbine sapladı ve ikili, birlikte derinliklere yuvarlandı.\nYaratık görünürde ölmüştü; ancak tuhaf derisi, Kaisa'nın kolundaki ete tutunuyordu. Cildini karıncalandıran bu koyu kabuk, dokunulduğundaysa çelik kadar sertti. Kaisa paniğe kapılarak onu vücudundan sökmeye çalıştığında bıçağı kırıldı. Yine de, daha büyük yaratıklar geldiğinde kaçabilmek için onu kendine kalkan etti.\nKısa sürede bu kabuğun bir parçası haline geldiğini fark etti. Hayatta kalmak için verdiği mücadelede günler günleri kovalayıp yıllara uzanırken ikinci derisi ve kararlılığı da onunla birlikte büyüdü.\nŞimdi yalnız umudu değil, bir planı da vardı. Mücadeleyi bırakma. Hayatta kal. Geri dönmenin yolunu bul.\nBir zamanların korkmuş kız çocuğu değişmişti; o hayatta kalmıştı ve artık hiçbir şeyden korkusu yoktu. Av, avcıya dönüşmüştü. Neredeyse on yıl boyunca iki dünya arasında yaşayarak onları birbirinden ayrı tutmanın savaşını verdi; çünkü Hiçlik'in açlığı yalnız Shurima'daki dağınık köyleri değil, Runeterra'nın tamamını tüketmek istiyordu. Buna izin vermeyecek.\nSayısız Hiçlik yaratığını öldürmüş olmasına rağmen, koruduğu insanların pek çoğunun kendisini de bir canavar olarak göreceğini biliyor. Gerçekten de ismi bir efsaneye dönüşmeye ve lanetli Icathia'nın kadim dehşetlerinden biri olarak anılmaya başladı.\nAma andıkları isim Kaisa değil... Kai'Sa."
    },
    {
        "name": "Kalista",
        "region": "Gölge adalar",
        "image_url": "https://cmsassets.rgpub.io/sanity/images/dsfx7636/universe/7c9c407e5fefbe90cf2cca88aef5410cac72f164-1215x717.jpg?accountingTag=LoL",
        "champ_url": "https://universe.leagueoflegends.com/tr_TR/champion/kalista/",
        "lore": ""
    },
    {
        "name": "Karma",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/d55c76e8c8a67dd290192f51eaa0576d90dd0261-1215x717.jpg?accountingTag=LoL",
        "champ_url": "https://universe.leagueoflegends.com/tr_TR/champion/karma/",
        "lore": "Karma, Ionia halkının her nesline ruhani rehber olmuş kadim bir Ionia ruhunun bedenlenmiş halidir. Karma'nın seçtiği son beden, Darha adlı 12 yaşında bir kızdı. Kuzeydeki dağlık Shon-Xan yöresinde büyüyen Darha, inatçı ve başına buyruk bir çocuktu. Sürekli köyünden uzaklarda bir yaşamın hayalini kuruyordu.\nAncak Darha, tuhaf ve huzursuz eden şeyler görmeye başlamıştı. Gördükleri şaşırtıcıydı. Hatıralara benzemelerine rağmen küçük kız bunların başından geçmediğinden emindi. Bu sorunu gizlemekte başlarda zorlanmadı. Fakat görüler şiddetlendikçe, Darha aklını kaçırmaya başladığından emin oldu.\nHayatı boyunca hasta kulübelerinde yaşamaya mahkûm olacak gibi görünüyordu ki köyünü bir grup keşiş ziyaret etti. Ebedi Sunak adlı bir yerden geliyorlardı. Ruhani liderleri Karma birkaç ay önce vefat etmişti. Keşişler, yaşlı adamdan çıkan ruhun seçtiği yeni bedeni arıyorlar ve onun köy halkı arasında olduğunu düşünüyorlardı. Buldukları herkese bir dizi sınav uygulamışlar fakat aradıklarını bulamamışlardı.\nKeşişler köyden elleri boş ayrılmaya hazırlanırlarken hasta kulübelerinin yanından geçtiler. Tam o anda Darha yatağından fırlayıp koşa koşa yollarını kesti. Ağlayarak onlara gördüğü şeylerden bahsetti ve keşişlerin seslerini kafasının içindeki karmakarışık konuşmalardan tanıdığını söyledi.\nKeşişler belirtileri derhal tanıdı. Aradıkları Karma bu kızdı. Gördükleri de, geçmiş hayatların bu yeni bedeni doldurmaya gelen anılarıydı.\nDarha'nın hayatı o anda sonsuza dek değişti. Tanıdığı herkese veda ederek keşişlerin öğretilerini almak için Ebedi Sunak'a doğru yola çıktı. Yıllar içinde ona kadim ruhuyla bağlantı kurmayı ve her biri geçmiş çağların bilgeliğini aktaran binlerce eski Karma'yla iletişime geçmeyi öğrettiler. Karma her zaman barış ve uyumun yanında olur, her kötülüğün kendi cezasını bulacağını ve dolayısıyla karşılık vermenin gerekli olmadığını öğretirdi.\nFakat Darha, Karma olmak için eğitilirken bile bu prensiplerin doğruluğunu sorguluyordu. Müritlerinden bazılarının kafası karışmıştı. İlk Diyar'ın en kutsal varlığı olan Ionia Ruhu'yla bağlantısı varsa, onların doğruluğu en bariz felsefelerini nasıl reddedebilirdi ki?\nGerçekten de Noxus Ionia'yı işgal ettiğinde bu inançlar zor bir sınavdan geçti. Düşman birlikleri bölgenin iç kesimlerine doğru ilerlerken binlerce insan ölmüş, Karma savaşın acı gerçekleriyle yüzleşmek zorunda kalmıştı. Ruhunda uyanan muazzam yıkıcı gücü hissedebiliyor, bu gücün amacı kullanılmak değilse neden var olduğunu merak ediyordu.\nGeçmişin sesleri ona Ebedi Sunak'ta kalmasını, halkını teselli etmesini ve çatışmaların geçip gitmesini beklemesini öğütlüyordu. Ama içinin daha derinlerinde hissettiği gerçekler onu harekete geçmeye zorluyordu.\nKarma bu çelişki üstüne düşünüp taşındı. Sonunda, daha fazla dayanamadı. Noxus'lu bir komutanı kendi fırkateyninin güvertesinde yakalayıp, ilahi hiddetini serbest bıraktı. Ölçülü bir saldırı yapmamış, koskoca gemiyi ve tüm tayfasını göz açıp kapayana kadar yok etmişti.\nÇoğu Ionia'lı bu zaferi coşkuyla karşıladı ama keşişler, Karma'nın çok büyük bir hata yaptığını düşünüyordu. Yurtlarının ruhani ahengini bozmuş, ondan önce Karma adını taşıyan herkesi utandırmış ve hem kendisinin içindeki ölümsüz ruha hem de müritlerinin ruhlarına kara çalmıştı. Keşişler, ömrünün geri kalanı boyunca tek başına nedamet getirip meditasyon yapması pahasına bile olsa daha fazla zarara yol açmaması için yalvardılar.\nKarma, elini kaldırarak onları susturdu. Zihnindeki konuşmaları hâlâ duyabiliyordu ama onu, yüreğindeki Ionia Ruhu yönlendirmişti. İlk Diyar kendisini savunmak için ayaklanıyordu. Karma cesareti ve güçlü iradesi yüzünden seçilip seçilmediğini bilmiyordu ama artık, ahengin bazen ancak büyük bedeller ödenerek elde edilebileceğinin farkındaydı. Dünyaları değişiyordu ve gerçek bilgelik bu değişime direnmek değil, onu kabul etmekti.\nNoxus'la yapılan savaş çoktan bitmiş olmasına rağmen, Ionia'da hâlâ söz konusu komşuları olsa dahi şiddete memnuniyetle şiddetle karşılık verecek çok kişi var. Karma artık kendini bu kişilerden olabildiğince çoğunu daha aydınlanmış bir yola sokmaya, mümkün olduğunda barışa ve gerektiğinde eyleme yönlendirmeye adadı."
    },
    {
        "name": "Karthus",
        "region": "Gölge adalar",
        "image_url": "https://cmsassets.rgpub.io/sanity/images/dsfx7636/universe/e0895a900b25fa6a017496fc3cbeee49262edc11-1215x717.jpg?accountingTag=LoL",
        "champ_url": "https://universe.leagueoflegends.com/tr_TR/champion/karthus/",
        "lore": ""
    },
    {
        "name": "Kassadin",
        "region": "Hi̇çli̇k",
        "image_url": "https://cmsassets.rgpub.io/sanity/images/dsfx7636/universe/9ddaf7680feaafa16f01dbc34743a5fc3e969e1d-1920x1080.jpg?accountingTag=LoL",
        "champ_url": "https://universe.leagueoflegends.com/tr_TR/champion/kassadin/",
        "lore": "Kassadin dünyaya gözlerini alt tabakadan biri olarak açtı ve ticaret kervanlarıyla Büyük Sai'inin acımasız kumlarını arşınlayıp yırtıcıları, kendinden de değerli mallardan uzaklaştırmayı iş belledi. Çölde böylesi birçok yolculuktan sağ çıkmayı başarınca yem olma görevi azalıp daha fazla kılavuzluk yapmaya başladı.\n\nOnun yeteneklerine rağbet eden yabancılar, ona yarım yamalak Shurimacalarıyla “Kas sai a dyn?” veya “Çöl kimi tanır?” diye hitap ettiği için, Bel'zhun arka sokakları ve pazarlarında keyifle Kassadin adıyla anılmaya başladı. Yıllar boyunca memleketindeki kadim harabeleri keşfederek kendisine iş verenlerin servetlerine servet kattı ve sonunda kendi hazinesini, Zirima yakınlarındaki bir kazı alanında, çöl kabilelerinden bir kadına âşık olunca buldu.\n\nKassadin nihayet eşi ve yeni dünyaya gelen kızıyla birlikte güneydeki kayalık vadilerdeki küçük bir köye yerleşti. Vaktinin çoğunu yollarda geçiriyor; bazen çok uzaklardaki müşterilerin istediği, özellikle değerli tarihi eserlere eşlik etmesi gerekiyordu. Ne var ki seyahatleri onu nereye götürürse götürsün, Kassadin her zaman uzaklardaki dünyaya dair heyecan verici hikâyelerle dönerdi.\n\nGünün birinde, uzaklardaki Piltover'dan dönüş yolunda bir vahada Kassadin'le kervandaki arkadaşları bineklerine su veriyorlardı ki çölden dehşet içinde, perişan halde birileri çıkıp geldi. Evlerini yok eden bir felaketten bahsediyorlardı; sanki yeraltının ağzı açılmış ve yuvalarını mideye indirmişti. Anlattıklarına göre canlarını zor kurtarmışlardı.\n\nKendi ailesinin selametinden endişe eden Kassadin diğerlerini geride bırakıp dört nala yola koyuldu; altındaki hayvancağız yorgunluktan çatlasa bile umurunda değildi. Bir zamanlar köyünün olduğu yere vardığında binaların yerinde yeller esiyordu; geriye sadece rüzgârla uçuşan kumlar ve moloz yığınları kalmıştı. Elleri kan revan içinde kalana kadar yıkıntıları kazdı; durmadan eşiyle kızına seslendi ama cevap gelmedi. Yol arkadaşları günler sonra ona yetiştiğinde, onu kavurucu güneşin altında gözyaşı döker halde buldular; dünyası başına yıkılan Kassadin adeta boş bir kabuğu andırıyordu.\n\nOnu sürükleye sürükleye Zirima'ya kadar geri götürdüler ama Kassadin oradan daha uzağa gitmemekte diretiyordu. Yıllar boyunca kederini içine gömmeye çalıştı, neredeyse bir avareye dönüştü... ta ki yaşadığı kasabaya “Haberci”nin namı ulaşana kadar.\n\nToprağın altını mesken belleyen, adı anılmaz dehşetler ve onlara sunulan adaklara dair fısıltılar, Kassadin'in kanını dondurdu. Eski Icathia efsanelerini ve o melun yere düşenlerin başına gelenleri iyi biliyordu. Şayet Hiçlik bir kez daha kasıtlı olarak Shurima'ya yönlendirildiyse, bütün köyünün ve daha nicesinin yok olmasının altındaki sebep de bu olabilirdi. Buna karşı koyabilecek birileri varsa bunların bir elin parmaklarını geçmeyecek kadar az olduğunun da farkındaydı.\n\nKassadin o anda bu sinsi Haberci'yi ve karanlık gücünün kaynağını yok ederek eşiyle kızının intikamını almaya yemin etti. Ne de olsa en tehlikeli yerlerden güvenle geçilebilecek yollar bularak geçimini sağlayan bir adamdı. Böylece Zaun'un dehasıyla harmanlanmış, Ionia'lı ruh şifacılarınca kutsanmış, Valoran'ın bilinen gizemli ve olağandışı silahlarını kuşanmayı kafaya koydu. Aradığı şeyleri... elde etmek için antika düşkünü âlimlerden basit kaçakçılara kadar kendisine iyilik borcu olan herkesten yardım istedi. Birçoğu, eski dostlarını son defa gördüklerine inanarak ona deli dedi ama Kassadin kendisi için endişelerine karşılık kuru birer teşekkür edip onlara veda etti. Hiçlik'le tek başına yüzleşecekti.\n\nSon olarak da imparatorluğun son günlerinde bin riyakârı katleden, meşhur Horok'un Cehennem Kılıcı'nı çaldı. Kılıcın ağzında, yok oluşun soğuk çekimini hissedebiliyordu ama artık kendi faniliği umurunda bile değildi ve eski hayatından kaybedecek hiçbir şeyi kalmamıştı.\n\nBir seyyah cübbesine bürünüp kılık değiştiren Kassadin, o metruk topraklara son ayak basışının üstünden geçen on yıldan fazla zamana aldırmadan Icathia'ya doğru yola düştü. Hiçbir insanın adım atmaması gereken yerlere gidecekti.\n\nKendi canına mal olsa bile intikamını alacaktı."
    },
    {
        "name": "Katarina",
        "region": "Noxus",
        "image_url": "https://cmsassets.rgpub.io/sanity/images/dsfx7636/universe/0b61440f72501d55b2a1b02752b74c28680ee09d-1215x717.jpg?accountingTag=LoL",
        "champ_url": "https://universe.leagueoflegends.com/tr_TR/champion/katarina/",
        "lore": "Noxus’un en saygın ve soylu ailelerinden birinin kızı olan Katarina Du Couteau, çevresindekilere olan üstünlüğünü çok erken yaşlarda fark etmişti. Küçük kardeşi Cassiopeia, politika alanında bir deha olan annelerine çekmişti. Katarina ise tam anlamıyla babasının kızıydı. Kurnaz General Du Couteau; kızına kesici silahların nasıl kullanılacağını ve imparatorluğun düşmanlarının gözü dönmüş vahşetle değil, ölümcül bir hassasiyetle nasıl bertaraf edileceğini çok disiplinli bir eğitimle öğretmişti. Pek çok öğrencisi olan general hem sert bir öğretmendi hem de takdirini kazanmak çok zordu.\nBöylece Katarina’nın çocukluğunda (çocukluk denebilirse) şefkate ve dinlenmeye pek yer kalmamış oluyordu. Uyanık olduğu her saniyeyi dayanıklılığını, çevikliğini, acıya tahammül sınırını sınayıp kendini yaşayan bir silaha dönüştürmeye çalışarak geçiriyordu. Şehrin en kötü şöhretli eczanelerinden zehirler çalıyor, bu zehirlerden küçük dozlar alarak etkilerini kendi üzerinde deniyor, bir yandan olanları kataloglarken bir yandan zehre olan direncini arttırıyordu. Geceleri kimselere görünmeden en yüksek kulelere tırmanıyordu.\nNoxus’a yararlı olabilmek için can atıyordu. Gizlediği becerilerini imparatorluğun ve imparatorun hizmetinde kullanabileceği bir fırsat çıksa diye içi içini yiyordu.\nİlk suikast görevi babasından geldi. Babası, ordunun bitmek bilmez batı seferlerinden birine çıkmasından hemen önceki gece birlikleriyle beraber kamp halindeydi. Katarina’nın görevi; karşı ordunun subaylarından biri olan, adi soydan gelme Demetrius adlı bir sefili öldürmekti.\nKatarina öfkeden çıldıracak gibiydi. Bütün hayatını eğitimle geçirmişti; edindiği bütün o becerileri kılıcını zar zor savuran ayağı çarıklı köylünün tekini öldürerek mi harcayacaktı? O herif ona yetmezdi. Gizlice düşman kampına girip, kendisine verilen hedef yerine düşman ordusunun komutanının boğazını kesti. Kusursuz bir infaz olmuştu. Orduya hızlı bir zafer, Noxus’a şan ve şeref kazandıracaktı. Babası onunla gurur duyacaktı.\nŞafak sökerken yüzünü küllerle boyamış, içi intikam hırsıyla dolu olan Demetrius, diğer askerlerle birlikte Katarina’nın babasının kampına amansız bir saldırı düzenledi. Düzinelerce Noxus askeri kılıçtan geçirildi. Bunlara generalin kendi maiyeti de dahildi. Katarina’nın babası dahi canını zor kurtarmıştı.\nGeneral anlatılamayacak kadar öfkeliydi. Kızının suratına bile bakmıyordu. Katarina onu utandırmış, ailenin adını lekelemişti. Kızına en iyi suikastçıların derdinin şan şöhret olmadığını, efendilerinin dizinin dibinde oturacakları onurlu bir mevki bekleyemeyeceklerini hatırlattı.\nKatarina yıkılmış durumdaydı. Kendini tek başına ıssız doğaya attı. Asıl görevini tamamlayacaktı. Demetrius yaptıklarının bedelini canıyla ödeyecekti. Yine de aklı karmakarışıktı. Kendini affedebilecek miydi? Nasıl böyle bir ahmaklık yapabilmişti?\nDikkati o kadar dağınıktı ki birinin ona saldırmak üzere beklediğini gözünün üstünde derin bir yara açılana kadar fark edemedi.\nGeneral Du Couteau, Katarina’nın başarısızlığını cezalandırmak için bir başka öğrencisini, daha az şöhretli suikastçı loncalarının birinden seçilmiş isimsiz bir çömezi yollamıştı. Katarina yüzündeki derin yaraya rağmen yıllarca aksatmadan devam ettirdiği eğitimi hatırlayıp hançerlerini saliseler içinde eline aldı.\nAltı saat sonra Demetrius’un kesik kafasını babasının önüne atmıştı.\nGenerale aslında onun kellesini almayı düşündüğünü söyledi; fakat kabullenmesi zor olsa da Katarina, babasının onun öldürülmesini emrederek doğru olanı yaptığını biliyordu. Katarina başarısız olmuştu. Sadece suikastçı olarak değil, evlat olarak değil, Noxus’lu olarak.\nBaşarısızlığın bedeli ödenmeliydi. Katarina sol gözünün üstündeki açık, derin yaraya hafifçe dokunarak kibrinin bedelini ödemiş olan onca kişiyi düşündü.\nBabasının gözünden düştüğünü biliyordu, bir daha asla kendini affettiremeyeceğini de. General sırf Katarina’ya inat olsun diye onun yerini alacak başka öğrenciler yetiştirecekti. Katarina yine de bedeli ne olursa olsun hatasını telafi etmeye yemin etti. Yeteneklerini yeniden imparatorluğa adayacak ve dönüşmek için onca yıl uğraştığı o sinsi bıçak olacaktı."
    },
    {
        "name": "Kayle",
        "region": "Demacia",
        "image_url": "https://cmsassets.rgpub.io/sanity/images/dsfx7636/universe/e542dbab1925ff2d1fdddaf60a8412b6095ee316-1920x1149.jpg?accountingTag=LoL",
        "champ_url": "https://universe.leagueoflegends.com/tr_TR/champion/kayle/",
        "lore": "Rün Savaşları olanca şiddetiyle devam ederken, Targon Dağı yaklaşmakta olan karanlığa karşı koyan bir ışık kaynağıydı. Kayle ile ikiz kardeşi Morgana, bu ışığın altında doğdu. Anneleri Mihira ve babaları Kilam, kabilelerini yok olmaktan kurtaracak bir güç bulabilmek için dağın zirvesine giden zorlu tırmanışa başlamışlardı.\nMihira hamile olduğunu fark ettiğinde bile durmadı. Dağın zirvesine vardıklarında da bedeni, Adaletin Sureti için bir araç olarak seçildi. Güneş ışığından bile parlak alevlerle yanan bir kılıç kullanacaktı.\nÇok geçmeden ikizler dünyaya geldi. Morgana ne kadar esmerse, ikizinden bir saniye önce doğmuş olan Kayle o kadar sarışındı.\nFakat anneleri Mihira zaman içinde yüreklere korku salan bir savaşçı olmuştu. Gücü herhangi bir faninin katbekat üstündeydi. Kilam eşinin yeni kavuştuğu ilahi güçten ve onun ışığına çekilen, sihir güçlerine sahip düşmanlardan korkmaya başlamıştı. Sonunda, kızlarını güvenli bir yere götürmeye karar verdi. Fatihler Denizi'ni boydan boya aşıp toprağın kendisinin bile büyüye karşı koruma sağladığı söylenen bir yerleşime vardı.\nKilam bu yeni yurtlarında ikizleri büyütmeye başladı. Kızların karakterleri, her geçen gün biraz daha zıt hale geldi. Kayle büyümüş de küçülmüş bir çocuktu. Yerleşimin lideriyle, koydukları kurallar hakkında sık sık tartışıyordu. Annesinin güçlerini pek hatırlamıyordu ama kuralların herkesin güvenliği için konduğunu biliyordu. Babası böyle şeylerden pek bahsetmezdi ama Kayle, Mihira'nın çok uzaklarda bir savaş meydanında Rün Savaşları'nı bitirerek herkesi kurtardığından emindi.\nİkizler genç kızlık çağına geldiğinde, bir gün gökyüzü alevden bir şeritle ikiye ayrıldı. Göksel ateşle için için yanan bir kılıç Kayle ile kardeşinin arasına düşüp toprağa saplandı ve ikiye bölündü. Kilam kılıcın Mihira'nın kılıcı olduğunu görünce üzüntüden perişan oldu.\nKayle hevesle kılıcın bir yarısına uzandı. Eline alır almaz sırtından kuş kanadına benzer kanatlar çıktı. Morgana da biraz çekinerek onu taklit etti. Kayle o anda annesiyle her zamankinden de sıkı bir bağ hissetti. Bu olayın, annesinin yaşadığına ve kızlarının da kendi yolunu takip etmesi gerektiğine dair bir işaret olduğundan emindi.\nYerleşimin insanları, kızların gelecekte Demacia halini alacak bu yeni ulusu korumak için yıldızlar tarafından seçildiğine kanaat getirdi. Bu kanatlı muhafızlar ışığın ve doğruluğun simgesi olup herkesin saygısını kazandı. Kayle pek çok savaşa katıldı. Safları gitgide kalabalıklaşan ordunun başında kanat çırparak değerli bulduğu savaşçıların silahlarını kendi kutsal aleviyle güçlendirdi; fakat zaman içinde, adaleti sağlama tutkusu onu tüketmeye başladı. Hem içeride hem dışarıda pek çok tehdit görüyordu. Kanunların uygulanması ve hem eşkıyaların hem de isyankârların aynı şevkle yakalanması için yargıçlardan oluşan bir kolluk kuvveti kurdu.\nYargılarken anlayışlı davrandığı tek bir kişi vardı. Yandaşları bu durumdan hiç memnun olmasa da Kayle, Morgana'nın hatalarını kabul edecek kadar alçakgönüllü olan suçluları topluma kazandırmasına izin vermişti. Bu durumu en çok kınayan da Kayle'ın sağ kolu Ronas'dı. Kayle'ın yapamadığını yapıp Morgana'yı tutuklamaya ant içti.\nKayle görevinden döndüğünde Ronas ölmüş, şehir halkıysa ayaklanmıştı. Hiddetten gözü bir şey görmez oldu. İlahi ateşiyle şehri günahlarından arındırmaya hazırlandı.\nMorgana kılıcını kaldırıp uçarak Kayle'ın karşısına çıktı. Ölümlülerin kalplerinde gördüğü kötülüğü ortadan kaldırmak istiyorsa kendi öz kardeşinden başlamalıydı. İki kardeş göklerde kıran kırana bir çatışmaya tutuştu. Birbirlerinin korkunç darbelerine aynı şiddette karşılık veriyorlardı. Aşağılarında kalan binalar yerle bir olmuştu.\nBabaları birdenbire acı dolu bir çığlık atınca çatışma durakladı.\nKayle babasının, Morgana'nın kucağında can vermesini seyretti. O gün şehri birbirine katmış olan anlamsız vahşetin kurbanı olmuştu. Kayle bunun üzerine annesinin kılıcının iki yarısını alarak hareketlerini fani insan duygularının yönetmesine bir daha asla izin vermeyeceğine yemin etti. Gökyüzüne, bulutların üzerine yükseldiğinde, yüce zirvesi batan güneşten kızıla boyanmış olan Targon Dağı'nın ufukta neredeyse seçilebildiğini gördü.\nKusursuz, semavi zihinsel berraklığı orada arayacaktı. Annesinin yanında yer alıp Adaletin Sureti'nin mirasına uygun davranacaktı.\nKayle, Demacia'ya yüzyıllardır uğramadığı halde krallığın kültürünün ve kanunlarının büyük bir kısmının ilham kaynağı oldu. Kanatlı Muhafız'ın görkemli heykelleri ve simgeleri, karanlığı aydınlatıp gölgeleri ülkesinden kovalamak için savaşan tüm savaşçıları yüreklendirdi.\nZorlukların ve kargaşanın arttığı dönemlerde pek çok kişi hâlâ Kayle'ın döneceği umuduyla yaşıyor. Kimileriyse böyle bir günün asla gelmemesi için dua ediyor."
    },
    {
        "name": "Kayn",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/6513f8a9eb12f5a3c06601b0d75b8b05542b2296-1920x1134.jpg?accountingTag=LoL",
        "champ_url": "https://universe.leagueoflegends.com/tr_TR/champion/kayn/",
        "lore": "Noxus'lu olarak dünyaya gelen Shieda Kayn pek çok yaşıtıyla birlikte çocuk yaşta orduya alınmıştı. Bu acımasızca uygulama yalnızca Boram Darkwill'in imparatorluğunun en sinsi komutanları tarafından kullanılırdı. Navori'deki Placidium'da yaşanan ve çok acı sonuçları olan çatışmadan sonra işgal planı kasten uzun bir yıpratma savaşına dönüştürülmüştü. Ionia'lıların merhameti sömürülmesi gereken bir zayıflıktı. Savaşçıları, masum olduğunu düşündükleri kişileri öldürmekte tereddüt ederdi. Bu yüzden eline tutuşturulan kılıcı zar zor taşıyan Kayn'in ilk savaşının ayrıca son savaşı olacağı tahmin ediliyordu.\nBahrl eyaletine saldıracak olan Noxus güçleri, Epool Nehri'nin denize döküldüğü noktadan karaya çıkmıştı. Kayn'le diğer çocuk askerlere gönülsüz bir öncü kuvvet denebilirdi. Karşılarında evlerini geri dönmüş işgalciden korumaya çalışan, düzensiz yerel gruplardan başkası yoktu. Genç yoldaşları öldürülürken veya savaş alanından kaçarken Kayn hiçbir korku belirtisi göstermedi. Ağır kılıcını bırakıp yerden bir orak aldı ve dehşete kapılan Ionia'lılara tam da Noxus'un düzenli askerleri yan taraftan hücum ederken saldırdı.\nSebep oldukları katliam tam anlamıyla şok ediciydi. Çiftçiler, avcılar hatta birkaç vastaya çok kısa sürede vahşice katledilmişti.\nAradan iki gün geçip haberler güney bölgelerine yayıldıktan sonra Gölge Tarikatı bu korkunç manzaranın olduğu yere geldi. Liderleri Zed bu bölgenin herhangi bir stratejik önem taşımadığını biliyordu. Kıyımın amacı bir mesaj göndermekti. Noxus asla merhamet göstermeyecekti.\nParlak bir çelik parçasının ışıltısı gözüne çarptı. On yaşından büyük olamayacak bir çocuk çamurun içinde yatmış, sıkmaktan bembeyaz olmuş elleriyle kırık orağını usta suikastçıya doğru tutuyordu. Çocuğun gözlerinde yaşını çok aşan bir acı vardı, yine de savaşı iyice kanıksamış bir savaşçının tüm öfkesiyle alev alev yanıyordu. Bu direnç, sonradan öğretilebilecek bir şey değildi. Zed geride bırakılmış bu Noxus'lu çocuğu, onu buraya ölmeye gönderen kişilere karşı doğrultulabilecek bir silah olarak gördü. Elini uzatıp Kayn'i Gölge Tarikatı'na kabul etti.\nGeleneğe göre çömezler kendilerine bir silah seçip yıllarca bu silahla çalışırdı. Fakat Kayn bütün silahlarda ustalaşmıştı. Onun için tüm silahlar birer araçtan ibaretti. Asıl silah kendisiydi. Zırhları yalnızca yük olarak görüyordu. Bunun yerine kendini gölgelerle saklayıp düşmanlarını gizlice ve hızla öldürüyordu. Bu hızlı suikastlar sağ kurtulan şanslı kişilerin kalplerine korku salıyordu.\nKayn'in efsanesi yayıldıkça kibri de büyüdü. Bir gün gücünün Zed'i bile gölgede bırakacağına yürekten inanıyordu.\nSon sınavını büyük hevesle kabul etmesine de bu kibir neden oldu. Sınavı kısa süre önce Noxus'ta bulunan darkin silahını aramak ve Ionia'nın yorgun savunucularına karşı kullanılmasına engel olmaktı. Bunu hiç çekinmeden kabul etti, bu görev için neden onu seçtiklerini asla sorgulamadı. Tüm diğer çömezler Rhaast olarak bilinen bu canlı tırpanı yok ederdi. Fakat Kayn onu kendisi için aldı.\nParmakları silahı sardığı anda yozlaşma bedenine işledi ve ikili kaçınılmaz bir mücadelenin içine düştü. Rhaast darkin kardeşlerine katılıp dünyayı dümdüz etmesini sağlayacak kusursuz bedeni yıllarca bekledi. Fakat Kayn'i bastırmak hiç öyle kolay değil. Kayn şimdi zafer sarhoşu ve Zed'in onu Gölge Tarikatı'nın yeni lideri yapacağından emin bir şekilde Ionia'nın yolunu tutuyor."
    },
    {
        "name": "Kennen",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/84f760ba5344b243d0cb24a8ecd69eabb31e773f-1215x717.jpg?accountingTag=LoL",
        "champ_url": "https://universe.leagueoflegends.com/tr_TR/champion/kennen/",
        "lore": "Devamlı bir dönüşüm içinde olan çalkantılı Bandle Şehri, Kennen gibi bir yordle'a uygun değildi. Ahenk ve dengenin peşinde olan Kennen, ruhlar âlemini bin yıl önce terk etmişti. Sınır tanımayan bir merakla, uzun mesafeleri göz açıp kapayıncaya kadar kat ederek maddi âlemi keşfetmişti. Fakat onu Ionia'ya çeken bir şey vardı.\nİlk Diyar'da günümüzde kimsenin hatırlamadığı bir savaşa ve bu olay sonrasında bölgenin güçlükle kendini yeniden inşa etmesine tanık olmuştu. Kennen, kendileri ve yuvaları için dengeyi arayan insanlardan etkilenmişti. Zamanla Bandle Şehri'ne daha az gitmeye başladı ve yordle'ların ruhlar âleminin saygıdeğer varlıkları olarak görüldüğü Ionia'da kalmayı seçti. Kennen, maddi âlemdekiler gibi yaşlanmasa da fanileri bağrına bastı ve yüzyıllar boyu onları gözlemledi. Kırılgan hayatlarına rağmen kutsal dengeyi canla başla korumalarına hayranlık duyuyordu.\nYine de Ionia'nın huzurunu tehdit eden bazı şeyler vardı. Ruhlar âleminin kötücül mahlukları dengeye zarar vermek için yeryüzünü baştan başa kat ediyordu. Kennen yıllarca bu dalgalanmalara karşı savaştı. Her bir mücadelenin getirdiği zorlukla başa çıkmak hoşuna gidiyordu. Ancak sonunda bu istilaların neden gerçekleştiğine dair bir şey yapmadığını fark etti. Bunların sebebi dengesizlikti. Üyelerinin âlemler arası dengeyi sağlamak için sürekli çaba sarf ettiği yeni kurulmuş bir tarikat keşfetti. Bu kişiler, durumu dikkatlice gözlemledikten sonra dengeyi geri getirmek için ne yapmaları gerektiğine karar veriyordu.\nKendilerine Kinkou diyorlardı.\nMesafeli Alacakaranlığın Gözü ve kindar Gölgenin Yumruğu tarafından yönetilen tarikat, Kennen'in ilgisini çekmişti. Kennen, Kinkou yönetiminin başka bir bakış açısına daha ihtiyacı olduğunu fark etti. Savaşçı Yumruk'un gözlemci Göz'ü ezmesinin ve benzer şekilde Göz'ün bitmek bilmeyen incelemelerinin Yumruk'u etkisiz bırakmasının önüne geçebilecek bir uzlaşmacıya ihtiyaçları vardı.\nKennen hem ruhlar âlemine hem de maddi âleme ait bir varlık olarak arabuluculuğa uygun olduğunu belirtti. Tarikat Kennen'in bilgeliğini benimsedi ve yordle, Kinkou'da Fırtınanın Kalbi görevini üstlenen ilk kişi oldu. Alacakaranlığın Gözü ve Gölgenin Yumruğu ile birlikte üç kişilik yönetimin yeni üyesi olan Kennen, dengeyi en iyi şekilde korumak için ne yapacakları hakkında görüş bildiriyor, nezaketi ve diplomasi yeteneğiyle Kinkou'nun ahenk içinde olmasını sağlıyordu.\nAyrıca Kinkou hızlı, gizemli ve acımasız şekilde yargı dağıtırken; tarikat ve çevresindeki insanlar arasında bir uçurum oluştuğunu fark etti. Yordle, Kinkou'nun bir ihtiyacını daha karşılayabileceğini anlamıştı. Muhteşem hızı ve merhameti sayesinde, tarikatın aldığı kararlar ve bu kararların etkilediği kişiler arasında bir köprü oluşturdu. Kinkou'nun kendini halktan nasıl uzaklaştırdığını görmüştü. Yüzlerine maske takıyorlardı; ancak Kennen korumayı hedeflediği insanlarla bir bağ oluşturmak için kendi maskesini çıkardı.\nYine de Kennen'in başka bir yönü daha vardı. Fırtınanın Kalbi olarak çok daha ciddi bir yöne sahipti. Güneşi Yolunda Tutmak ile görevlendirilen Kennen, Kinkou'nun aldığı kararların getirdiği sıkıntılarla da başa çıkıyordu ve bunu başarmak için her zaman kelimelerini kullanmıyordu.\nZaman zaman dengenin bedeli suçlunun kanıydı; Kennen'in yıldızı ve çağırdığı yıldırımlar, tüm ihtilafları çözmekte son derece etkiliydi.\nYüzyıllar boyu Kinkou'yu tehdit eden pek çok şey olmuştu ama hiçbiri Noxus işgali ve bunun doğurduğu sonuçlar kadar ciddi değildi. Noxus İlk Diyar'ı işgal ettiğinde savaş Kinkou'yu paramparça edecekken bile Kennen direnişe katılmayı reddetti. Tarikatın eski müritlerinden Zed'in liderlik ettiği darbe sonrasında yeni Alacakaranlığın Gözü, Shen tarikatı yönetmekte zorlanırken yordle ona yol gösterdi. Gölgenin Yumruğu, Mayym'ı çocukluğundan beri eğittiği kızı Akali'ye göz kulak olmaya ve onu vârisi olarak seçmeye teşvik etti.\nFakat Kennen bile, tarikatın Ionia'nın düşmanlarına müdahale etmemesine kızan Akali'nin Kinkou'yu terk etmesini engelleyemedi.\nSon zamanlarda yaşananlar Kennen'i sınadı. Yeni bir huzursuzluk ve şiddet çağı, Ionia'yı kaosa gömdü. Fakat Kennen parçalanmış Kinkou Tarikatı'nı ne olursa olsun koruyacak ve İlk Diyar'ın dengesini savunmak için Shen'le birlikte mücadele edecek. Kennen'in ufak boyutuna aldanmayın. Fırtınanın Kalbi, onun en sakin tarafı. Ancak rakiplerini gözüne kestirdiğinde, fırtınanın gerçek kuvveti her an açığa çıkabilir."
    },
    {
        "name": "Kha'zix",
        "region": "Hi̇çli̇k",
        "image_url": "https://cmsassets.rgpub.io/sanity/images/dsfx7636/universe_live/2d0ccab8e48ffc2daf3cfc0a9482c52601616ca7-1215x717.jpg?accountingTag=LoL",
        "champ_url": "https://universe.leagueoflegends.com/tr_TR/champion/khazix/",
        "lore": "Kha'Zix, Hiçlik'ten gelen acımasız bir avcı. Valoran'a, bu dünyanın en çok güç vaat eden canlılarını silip süpürmeye geldi. Öldürdüğü her avın gücünü bünyesine katarak, daha da gelişip güçleniyor. Kha'Zix en çok, dengi kabul ettiği tek yaratık olan Rengar'ı dize getirip yemek istiyor.\n\nKha'Zix bu dünyaya geçtiğinde, çok aciz ve çok ama çok açtı. İlk rastladığı hayvanlar, arzuladığı hızlı evrimi gerçekleştirmesine yetecek kadar güçlü değildi. Kha'Zix ihtiyaçlarını karşılayabilmek için canını tehlikeye atarak, açlığını bulabildiği en tehlikeli yaratıklarda odakladı. Yiyip yuttuğu her avla değişti, daha da güçlü ve hızlı bir yırtıcı oldu. Kısa süre sonra durdurulamaz olduğuna inanarak, avlarını sınır tanımaz bir saldırganlıkla kovalamaya başladı. Bir gün, yeni öldürdüğü bir avın keyfine varırken, avcı aniden av oldu. Sanki sadece dişlerden ve çelikten oluşan bir yaratık üstüne atılıp onu yere serdi. Kılıcı ve pençeleriyle onu paralayarak suratına kükredi. Kha'Zix hayatında ilk defa kanının aktığını hissetti. Hiddetle çığlık atarak, yaratığın gözünü pençeleyerek onu geri püskürttü. Gün batımından gün doğumuna savaştılar. Sonra, ölmek üzere olduklarını fark ederek istemeye istemeye ayrıldılar. Yaraları iyileşirken Kha'Zix, Hiçlik'in gücüyle baş edebilen bu rakibi yemeyi yana yakıla bekledi. Güçlü avlar aramaya, tazelenmiş bir hevesle devam etti. Bir gün, Rengar'ı da yiyecek."
    },
    {
        "name": "Kindred",
        "region": "Runeterra",
        "image_url": "https://cmsassets.rgpub.io/sanity/images/dsfx7636/universe/2ac0d07605a4cb49058640a3477274f90003265f-1215x717.jpg?accountingTag=LoL",
        "champ_url": "https://universe.leagueoflegends.com/tr_TR/champion/kindred/",
        "lore": "Kendi içinde ayrışan ama hiç ayrı düşmeyen Kindred, ölümün ikiz özlerini temsil ediyor. Kuzu'nun yayı, kaderini kabul edenleri tez elden azat ediyor. Kurt ise kaderinden kaçanları avlayıp, sivri dişleriyle son anlarını azaba dönüştürüyor. Kindred'in tabiatı Runeterra'nın farklı köşelerinde farklı yorumlansa da, her fani kendi ölümünün gerçek yüzünü seçmeye mahkûmdur.\nKindred hiçliğin ve karanlığın ortasında ışıldayan dişlerin beyazını aynı vücutta birleştiriyor. Hem çoban hem kasap, hem şair hem ilkel; Kindred tek varlıkta ikisi birden. Ömür denen yolun sonuna gelenlerin bütün av borularından yüksek bir sesle çığırtkanlık yapan nabız sesleridir, Kindred'i avına çağıran. Kuzu'nun gümüş işlemeli yayını kaçmadan karşılarsan, okları seni tez elden azat eder. Ona yüz çevirirsen, Kurt seni avlamak için şevkle peşine düşer ve bu kovalamacanın sonu her daim vahşet olur.\nSakinlerinin ölümle tanıştığı ilk günden beri, Kindred Valoran topraklarında kol geziyor. Derler ki o son an gelip çattığında, gerçek Demacia’lılar yüzlerini Kuzu'ya dönüp oku kabul ederken, Noxus'un puslu sokaklarında avın başını Kurt çekermiş. Freljord'un karlarının arasında, cengâverler savaşa gitmeden önce \"Kurt'u öper\" ve sürek avını düşmanlarının kanıyla şereflendirmeye yeminler eder. Bilgewater ahalisi her Harrowing'den sonra toplanıp bir yandan hayatta kalanları kutlarken, bir yandan da Kurt ve Kuzu'nun gerçek bir ölüm bahşettiklerine saygı duruşunda bulunur.\nKindred'i inkâr etmek, tabiatın düzenini inkâr etmektir. Bu iki suretli avcının elinden ancak bir avuç sefil kaçabilmiştir. Lakin bu sapkın kaçış en ufak bir huzur bile sağlamaz, zira sonu sadece kâbustan ibarettir. Kindred Gölge Adalar'ın altında kilitli kalanları bekler durur; çünkü bilir ki er veya geç herkes Kuzu'nun yayı veya Kurt'un dişlerine teslim olmaya mahkûmdur.\nMadalyonun İki Yüzü'yle bilinen en eski karşılaşma; bilinmeyen ellerin, adları çoktan unutulmuş insanların mezarlıklarına işlediği bir çift kadim maskeye dayandırılmaktadır. Ama Kuzu ile Kurt bugüne değin birbirinden hiç ayrılmayan iki kafadar olarak varlığını sürdürmüştür."
    },
    {
        "name": "Kled",
        "region": "Noxus",
        "image_url": "https://cmsassets.rgpub.io/sanity/images/dsfx7636/universe/cf210d9c39fbc4728ca6c75233d8a9e7682db74d-1215x717.jpg?accountingTag=LoL",
        "champ_url": "https://universe.leagueoflegends.com/tr_TR/champion/kled/",
        "lore": "Pek sevilen halk kahramanı Kled'in efsanesinin yayılmaya başlaması Noxus'un kuruluşuna, hatta belki daha da eski zamanlara dayanıyor. Kled er takımı arasında büyük saygı gören bir isim. Bu da komutanları gitgide daha çok endişelendiriyor çünkü birlikler arasında onunla gerçekten omuz omuza dövüştüklerini iddia edenler var.\n“Muhteşem Süvarinin Zaferi”, “Yüce General Binbaşı Mareşalin Dönüşü” ve “Dağ Amirali” gibi abartı dolu bir sürü hikâyede Kled'in düzenlenen her seferde savaştığı, her askeri rütbeyi aldığı ve hiçbir çatışmadan kaçmadığı ima ediliyor. Bu hikâyelerin ayrıntıları genellikle hem inanılacak gibi değil hem de birbirleriyle çelişiyor ama hepsinin özü aynı: Kled güvenilmez bineği Skaarl'ın sırtında savaşa bodoslama dalarak kendisine ait olanları korumak için savaşıyor... ve eline geçirebildiği başka ne varsa topluyor.\nİşin aslı bizim Deli Bozuk Süvari bambaşka bir yerden, Bandle Şehri'nden geliyor. Yordle olduğu halde Rün Savaşları'nın ardından gururlu Noxii kabilelerinin arasına yerleşmiş ve bir daha ardına bile bakmamış.\nKled'in adına tarihi kayıtlarda ilk olarak Birinci Drugne Savaşı sırasında rastlanıyor. General Zaavan bu çorak bölgenin tepelerinde barbar düşmanlarından kaçmaktaymış. Barbarlarla önceki iki karşılaşmalarında yenildiklerinden askerin morali bozukmuş. Geri çekilme sırasında erzak kervanını bırakmak zorunda kalmışlar ve en yakın karakola bir hafta mesafedelermiş. Zırhında bir leke bile bulunmayan Zaavan, askerin iyiliğinden çok bu yenilgilerin başkentte nasıl karşılanacağını düşünüyormuş. Düşünürken zaman kazanmak için askere etrafında bir koruma çemberi olmalarını buyurmuş.\nSonra sabah güneşi doğarken tepenin zirvesinde, bir çöl ejderbeygirine binen Kled'in yalnız silueti belirmiş. Savaşçının silahı paslı, zırhı eski, giysileri lime limeymiş. Ama gören tek gözü öfkeden alevler saçıyormuş.\nBarbar ordusuna bağıra çağıra ültimatom vermiş. Ya topraklarını terk edeceklermiş ya da yok olacaklarmış. Ama yanıt vermelerini bile beklemeden bineğini mahmuzlayıp \"Hücum!\" diye haykırarak üstlerine atılmış. Ümidi tükenmiş, açlıktan canı çekilmiş ve generallerine çok öfkelenmiş olan Noxus'lu askerler bu cesaret gösterisine şahit olduklarında onların da kanı tutuşmuş. Düşmanı kesip biçmeye çoktan başlayan Kled'e katılıp saldırıya geçmişler.\nArdından, kuzey steplerinin en kıran kırana savaşlarından biri yaşanmış. Karşı saldırının başlangıçta yakaladığı ivme, barbarların yüksek bir noktadan başlattığı ok yağmuruyla kesilmiş. Ama Kled, ejderbeygiri onu sırtından atıp kaçtıktan sonra bile dövüşmeye devam etmiş. Sürekli savaşın en merkezindeymiş. Düşmanlarını kesiyor, kesemediklerinin ağzına tekme atıyor, atamadıklarının suratını dişliyormuş. Cesetler etrafında yığın, üstü başı kandan sırılsıklam olmuş. Daha da yüksek sesle bağırmaya, daha da kaba hakaretler yağdırmaya devam etmiş. Bu büyük savaşçı belli ki geri çekilmektense ölmeyi yeğliyormuş.\nKorkaklık da bulaşıcıdır, cesaret de. Canlarını kurtarmak için kaçmak üzere olan Noxus'lular böylece içlerinde son bir kez düşmanlarına karşı koyma gücü bulmuş.\nHatta Kled'in ejderbeygiri bile dönüp barbarların arka saflarına dalmış, sahibini kurtarmak için hırıldayarak pençelerini savurmuş. Kled bineğine tekrar kavuşunca tam bir ölüm burgacına dönüşmüş ve bu sefer dağılıp kaçanlar barbarlar olmuş.\nO gün zafer sayılamayacak kadar az Noxus askeri hayatta kalmış olsa da Drugne o kadar uzun süre savaş bölgesi olarak kalmış ki Ölümsüz Hisar'ın durumdan haberi olmuş ve bölgeye destek yollanmış. Savaş hali en az on yıl daha sürmüş. Sonunda barbarların liderleri barış istemiş. Güçlerini Noxus'la birleştirmişler ve böylece Drugne sonraki yüzyıllar boyunca Dalamor'la kuzeyin geri kalanına sürekli yapılan seferlerin başlangıç noktası haline gelmiş.\nGeneral Zaavan'ın cesedi (ve şık zırhı) asla bulunamamış.\nZaman içinde, sayısız başka birlik de Kled'le ilgili benzer hikâyeler yaşamış. Noxus'luların gittiği her yere gidip savaş ganimetlerine el koyduğu uzun süredir rivayet edilir. Hatta birlikler fethettikleri bir sürü yere şaka olsun diye “Kled'in Malıdır” diye tabelalar diker."
    },
    {
        "name": "Kog'maw",
        "region": "Hi̇çli̇k",
        "image_url": "https://cmsassets.rgpub.io/sanity/images/dsfx7636/universe/a1c2d280e545046c1587ec1a9bddc7561af55c55-1215x717.jpg?accountingTag=LoL",
        "champ_url": "https://universe.leagueoflegends.com/tr_TR/champion/kogmaw/",
        "lore": "Kâhin Malzahar Icathia'da yeniden doğduğunda, zihnine demir atan uğursuz bir ses tarafından oraya yönlendirilmişti. İçinden gelen bu ses, ona korkunç bir amaç bahşetti ve artık Malhazar'a eziyet etmese de sesin sonu gelmez çağrıları bir an olsun kesilmedi. Bu belalı kılavuzun -şimdi Runeterra'nın yolunu gösteren- zayıf parıltısı, asla buluşmaması gereken boyutlar arasındaki çatlağı genişletti ve kokuşmuş bir yaratığın, akıl erdiremediği bir eşikten geçmesine neden oldu. Böylece, Kog'Maw Icathia'nın lanetli harabeleri arasında ortaya çıkarak tekinsiz bir merak duygusuyla Valoran'a geldi. Kog'Maw'ı Runeterra'ya getiren parıltı, oyunbaz bir şekilde onu Malzahar'a çekti. Dahası, karşılaştığı her şeyin dehşete düşmesine yol açsa da, bulunduğu yeni ortamı tanıması için onu teşvik etti.\nRuneterra'nın büyüleyici renkleri ve kokuları, Kog'Maw'ın başını döndürmüştü. Yaratık, bu tuhaf dünyanın nimetlerini bildiği tek yolla keşfetmeye koyuldu: yalayıp yutarak. Başlarda sadece rastladığı yabani bitkiler ve hayvanları deniyordu. Çorak Fırtına Düzlükleri'ni geçtiği sırada ise göçebe bir kabileye denk geldi. Görünüşe göre bilinen fizik kurallarından etkilenmeyen Kog'Maw, bütün göçebeleri ve önüne koydukları her engeli -kendi kütlesi ve hacminin kaç katı olursa olsun- yiyip bitirdi. Birbirine geçmiş kurbanları; bir anlığına kaderlerini yaratığın açık ağzından damlayan ve yere çarptığında cızırdayan salyaların etkisine bağlayacak fırsatı bir ihtimal bulsa da, bu fırsatın çok kısa sürdüğü kesin. Gelgelelim çektiği bu çılgın ziyafet bile Kog'Maw'ın iştahını bastırmaya yetmedi. Kog'Maw bir yandan istemsizce Malzahar'a doğru çekilirken, bir yandan da önüne ne çıkarsa yalayıp yutmaya devam ediyor. Malzahar'ı bulunca neler olabileceğini tahmin edebilmek bile kolay değil."
    },
    {
        "name": "Leblanc",
        "region": "Noxus",
        "image_url": "https://cmsassets.rgpub.io/sanity/images/dsfx7636/universe/77ad3202bc6d32f9c03eba63a7ad14e4383bb5b7-1215x717.jpg?accountingTag=LoL",
        "champ_url": "https://universe.leagueoflegends.com/tr_TR/champion/leblanc/",
        "lore": "Kara Gül'ün elebaşı olan LeBlanc'ın gerçek kimliği, adının geçtiği fısıltılar kadar uçucu ve kendini temsil etmeye gönderdiği illüzyonlar kadar belirsiz. Hatta belki, yüzyıllar süren taklitler ve aldatmacalar sonunda kendisi bile kim olduğunu unutmuştur...\n\nKara Gül, kökeni Noxus'un kuruluşundan çok öncelere dayanan bir hizbin kalıntısı. Bu örgüt yüzyıllar boyunca güçlü ve zengin kişileri saflarına katarak gölgelerden bin bir entrika çevirdi. Elebaşlarının geçmişini çoğu üye bilmez. Ama kimi üyeler, darkinlerin zaten kırıp geçirdiği topraklarda bir de Demir Hortlak'a karşı mücadele vermeye çalışan dağınık barbar kabilelerine yardım eden bembeyaz tenli bir büyücü kadını anlatan efsanelere rastlamış. Demir Hortlak'ın adı, şimdi bile korku dolu fısıltılarla dillendirilir: Mordekaiser.\n\nEfsanelere göre büyücü kadın, hortlağın yakın ve güvenilir yardımcıları arasında en yeteneklisiymiş. Sonunda ona ihanet etmeye karar vererek korkunç imparatorluğuna hükmetmesini sağlayan gücün kaynağını ortadan kaldırmaya ant içmiş ve Mordekaiser'in Ölümsüz Hisar'la olan bağlantısını kesmiş. Ama hisarın gölgesinde kendi imparatorluklarını kurmaya çalışan barbarlar, yapının içindeki gizemli büyülerin tamamen kilit altına alınmadığının farkında bile değillermiş. Büyücü kadının en yetenekli olduğu alan, göz yanıltmaymış. Yaptığı en büyük numara da Rün Savaşları sırasında tarihin sayfalarından kaybolmadan önce Noxus'a kalbinde yatan karanlık güçleri unutturmak olmuş.\n\nKara Gül şu an bu tür sihirleri kullanabilenlerin gizli çıkarları için kullanılıyor. Ayak işlerine bakan kadro ise mucize söylentileriyle akıllarını çeldikleri, boyunduruk altına aldıkları ve acımasızca sömürdükleri sıradan soylulardan oluşuyor. Ordunun en yüksek rütbeli komutanı bile, ancak hizbin yöneticilerine hizmet edebiliyor. Bu yöneticiler ise hem Noxus'un başkentinde hem de ülke sınırları dışında entrikalar tezgâhlayıp fetih oyunları kurarak birbirleriyle kapışıyorlar.\nLeBlanc yüzyıllar boyunca aynı anda birden fazla ülkede bulunarak yabancı liderlere gizlice danışmanlık yaptı. İllüzyonlarıyla düzeni bozup kargaşa çıkardı. Her kuşakta yeni bir elebaşı çıktığı söylentileri, akıllardaki soruları çoğaltmaktan başka bir işe yaramadı. LeBlanc'ın “gerçek” hali hangisi? Konuştuğunda kendi sesiyle mi konuşuyor? Kendisinden isteneni yaptığında, karşılığında ne isteyecek?\nBoram Darkwill, yakın zamanda bu son sorunun cevabını öğrenenlerden biri oldu. Kara Gül tahta çıkmasına yardımcı olmuştu ama onların seçtiği danışmanlarla çalışmayı reddetmişti. LeBlanc bu durum karşısında bazı sert önlemler almak zorunda kaldı. Jericho Swain adlı genç bir soyluyu manipüle edip Kara Gül'ün perde arkasındaki oyunlarını keşfetmesini sağladı. Komploya en çok karışmış olanlarla birlikte LeBlanc da idam edildi... ya da en azından, idam edilmiş göründü. Aradan bir süre geçtikten sonra, Darkwill'le görüşmeye bizzat gitti ve kendi ölümlülüğü karşısında dehşet içinde kalmış, paranoyak bir yönetici ile karşılaştı.\n\nLeBlanc, Darkwill'e ömrünü uzatacak sırlar açıklamayı vaat ettikten sonra, onu güçlendirir görünerek yavaş yavaş zihnini ele geçirmeye başladı. Noxus'un güce duyduğu saygı, LeBlanc'ın kontrolündeki Darkwill'in yönetimi altında gitgide daha şeytani bir hal aldı. Swain'i Ionia'da bozguna uğratıp efsanesini sona erdirecek olan planı birlikte kurdular.\n\nAma Ölümsüz Hisar'dan edindiği yasak bilgilerden cesaret alan Swain hiç beklenmedik bir şey yaptı: Darkwill'i zorla tahttan indirip Noxus'un yönetimini ele aldı. Bu yeni Yüce General'in derdi adını tarihe kazımak değil, imparatorluğu şan ve şerefe kavuşturmaktı. Böyle birini kötü yönde etkilemek zordu. LeBlanc şimdi, yaşadığı sayısız yüzyılın ardından sonunda kendisine denk bir hasımla karşılaşmış olabileceğinden şüpheleniyor.\n\nYaptıkları Runeterra'yı defalarca dünya savaşının eşiğine getirdi. Freljord'a, Targon'un zirvelerine, Shurima çöllerinin derinliklerine düzenlenen umutsuz seferlerin ardından kara büyü bir kez daha yayılmaya başladı ve Noxus'a gitgide yaklaşıyor. LeBlanc'ın Demir Hortlak'a ihanet eden beyaz tenli büyücü kadın mı, yoksa onun sayısız boş yansımasından biri mi olduğu belli değil. Fakat gücü kadim kökenlerden geliyor.\n\nKara Gül henüz tam anlamıyla açmadı."
    },
    {
        "name": "Lee sin",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/dd13baac33f9d14817a84fc280974caeb64a5dce-1215x717.jpg?accountingTag=LoL",
        "champ_url": "https://universe.leagueoflegends.com/tr_TR/champion/leesin/",
        "lore": "Ionia'lıların hürmet gösterdiği ruhlardan hiçbiri ejderha kadar efsanevi değildir. Bazıları onun yıkımı temsil ettiğini düşünse de diğerleri onu yeniden doğuşun sembolü olarak görür. Çok az kişi bunlardan hangisinin doğru olduğunu kesin olarak bilir. Ejderhanın ruhuna hayat vermeyi başaranların sayısı onlardan da azdır ve aralarından hiçbiri bunu Lee Sin kadar iyi şekilde gerçekleştirememiştir.\nHenüz bir çocukken Shojin tapınağına gelen Lee Sin, ejderhanın gücünü kullanması için onu seçtiğini iddia ediyordu. Yaşlı keşişler yetenekli çocuğun içindeki alevi fark etse de felaketle sonuçlanabilecek, dizginlenemez bir gururu da sezmişlerdi. Temkinliliği elden bırakmadan, onu öğrenci olarak aralarına kabul ettiler; ancak diğer öğrenciler ilerlerken hocaları ona bulaşıkları yıkatmaya ve yerleri süpürtmeye devam ediyordu.\nLee Sin'in sabrı taşmaya başlamıştı. Angarya işlerle vaktini harcamayı değil, alın yazısını gerçekleştirmeyi arzuluyordu.\nHerkesten habersiz gizli arşivlere girerek ruhlar âlemiyle nasıl iletişim kurabileceğini anlatan kadim elyazmaları buldu ve öğrendiklerini bir dövüş dersinde sergilemeye karar verdi. Ejderhanın hiddetini küstahça serbest bırakmasının ardından, tek bir tekmesiyle tecrübeli hocasını felç etti. Yüreği utançla dolan ve haddini bilmezliği yüzünden tapınaktan kovulan genç adam, hatasını telafi etmek için yollara düştü.\nAradan yıllar geçti. Lee Sin uzak diyarlara yolculuk ederek dara düşenlere yardım elini uzatıyordu. Nihayet Freljord'a ulaştığında, vatanının ilkel hayvanlarının gücünü kullanan Udyr adında bir yaban adamıyla tanıştı. Bu Ruh Gezgini, içinde birbiriyle savaşan güçleri kontrol etmekte zorlanıyordu ve Lee Sin ejderhayı kontrol etmenin mümkün olup olmadığı konusunda şüpheye düşmüştü. Ruhsal anlamda rehberliğe ihtiyaç duyan bu iki adamın arasında çabucak bir bağ oluştu ve Lee Sin, Udyr'i onunla birlikte evine dönmesi için davet etti.\nNoxus İmparatorluğu'nun Ionia'yı işgal ettiğini duyan ikili kelimenin tam anlamıyla yıkılmıştı. Bütün eyaletlerden keşişler Hirana'da, dağların tepesine inşa edilmiş mabetlerini savunmak için geri çekilmişti.\nLee Sin ve Udyr burayı kuşatma altında buldu. Noxus'lu askerler Hirana'nın geniş salonlarına kadar ilerlemişti. Udyr hemen hücum ederken Lee Sin bir anlığına duraksadı. Eski akranları ve hocaları birer birer düşman kılıçlarına yenik düşüyordu. Hirana'nın irfanı, Shojin ve Ionia'nın kadim kültürünün koca bir bölümü yitip gitmek üzereydi.\nBaşka çaresinin kalmadığını anlamasıyla birlikte ejderhanın ruhunu çağırdı.\nDevasa ateş dalgası bir anda etrafını sararak derisini kızarttı ve gözlerini dağladı. Vahşi bir güçle dolan Lee Sin sert yumruklar ve süratli tekmelerle işgalcileri yere sererken, kontrol edilemez ruh her bir darbeyle biraz daha parlak ve yakıcı hale geliyordu.\nSonunda keşişler galip gelmişti; ancak Lee Sin'in düşüncesiz eylemlerinin ardından tapınak harabeye dönmüştü ve gözleri bir daha asla göremeyecekti. Kör karanlığın içinde tek başına kaldığında, nihayet hiçbir faninin ejderha ruhuna tam olarak hükmedemeyeceğini anladı. Dünyası başına yıkılan Lee Sin gözlerinin etrafına bir bez parçası sararak düşe kalka patikalardan aşağı yola koyuldu.\nAncak hayatta kalan âlimler ona izin vermedi. Güce olan tutkusunu geride bırakmasının ardından, bu gözden düşmüş öğrencileri her şeye en baştan başlamaya hazırdı. Keşişler geçmişteki kibrini unutmasa da ona bir çıkış yolu sundu: Ejderhanın hiddetinin ölümcül ve tahmin edilemez olduğu doğruydu; ancak alçakgönüllülükleri sayesinde bunu hak eden faniler, ejderhanın yakıcı doğasını dengeleyerek zaman zaman onu kontrol edebilirdi.\nİçi büyük bir minnettarlıkla dolan Lee Sin keşişlerin yanında kalarak tapınağın yeniden inşa edilmesine yardım etti. İşler bittikten ve Ruh Gezgini yeniden Freljord'a döndükten sonraysa kendini tamamen aydınlanmayı aramaya adadı.\nNoxus savaşının bitişini takip eden yıllarda, Ionia'daki rolü hakkında meditasyon yapmayı sürdürdü. Vatanının dertlerinin daha bitmediğinin bilincinde olan Lee Sin, gelecekte ortaya çıkacak düşmanlara dur diyebilmek için hem kendine hem de içindeki ejderha ruhuna hükmetmek zorunda."
    },
    {
        "name": "Leona",
        "region": "Targon",
        "image_url": "https://cmsassets.rgpub.io/sanity/images/dsfx7636/universe/bd31d8599bfa6d1a64e1a6ecde13548356ea525c-1215x717.jpg?accountingTag=LoL",
        "champ_url": "https://universe.leagueoflegends.com/tr_TR/champion/leona/",
        "lore": "Targon Dağı'nda yaşayan Rakkor kabileleri güneşi kutsal kabul eder ve ona en büyük saygıyı da Solariler duyar. Çocuklarına doğar doğmaz onu onurlandırmayı ve hatta hepsinin karşı karşıya olduğu büyük bir tehdidin habercisi olan sureti geri dönene kadar onun adına kan dökmeyi öğretirler.\nLeona da böyle yetiştirilmiş bir çocuktu. Solari inancına nefes alıp vermeye alışır gibi doğallıkla alıştı, inancın katı yapısı ona avuntu oldu ve içini ısıttı. Bu hislerini çok büyük hızla büyük başarılar elde ederek gösterdi. Akranları onun becerisine, iradesine ve adanmışlığına imrendi. Günün birinde kutsal Solari savaşçıları Ra'Horak'ların arasına katılacağından kimse şüphe etmiyordu.\nLeona kendini hızla geliştirirken ustalarının Diana adlı yetim öğrenciyle baş etmekte nasıl zorlandığına ve bıktığına şahit olmadan da edemiyordu. Diana'nın merakı en başta hoş karşılanmıştı ama öğretmenler kısa sürede sorularının amacının Solari törelerine kafa tutmak olduğundan kuşkulanmaya başlamıştı. Leona Diana'nın cezalara ve dışlanmaya katlanışını seyretti. Ama herkes onu saygısız bulurken, Leona onu hayatının anlamını aramaya çabalayan kayıp biri olarak görüyordu.\nLeona kendi amacını Solari öğretilerinde bulmuştu. Bunları en görevine bağlı öğretmenlerin bile terk ettiği Diana'yla paylaşmaya kadar verdi. İki genç kız gecenin geç vakitlerine kadar fikir tartışmaları yapmaya başladılar. Leona Diana'yı özlemini çektiği her şeyin Solari inancında olduğuna inandırmaya çalışıp onun da bunu kabul etmesini beklemeye başladı. Başaramadıysa da sonunda iyi bir arkadaş edinmişti.\nDiana bir gece Leona'ya bir sır verdi. Dağda gizli bir girinti keşfetmişti. Bu kadim yerin duvarlarına tuhaf semboller ve unutulmuş halkların tasvirleri yazılmıştı. Diana daha çok bilgi edinmek için Targon Dağı'nın zirvesine çıkmaktan bahsedince Leona onu yalvara yakara engellemeye çalıştı. Diğer Solarilerin öfkesini üzerine çeksin istemiyordu. Diana'ya bu araştırmayı bir kenara bırakacağına dair söz verdirdi. Diana istemeye istemeye kabul etti.\nAradan zaman geçti. İki arkadaş Diana'nın keşfinden bir daha asla bahsetmedi. Leona arkadaşının aklının sonunda başına geldiğini düşünüyordu.\nBir gece Diana'yı gizlice tapınaktan kaçarken görünce, ne kadar yanıldığını anladı. Aklına ilk gelen büyüklerine haber vermekti. Ama sonra arkadaşını koruma, onu durduğu uçurum kenarından geri çekme isteği ağır bastı. Kararını veren Leona, Diana'nın peşine düştü...\n...ve kendini Targon Dağı'nın zirvesinde buldu.\nBu tırmanış Leona'nın benzerini görmediği bir sınavdı. Varlığının her zerresini sınırına, sonra da o sınırın ötelerine kadar zorlamıştı. Yola sadece eğitimi, iradesi ve Diana için duyduğu endişe sayesinde devam edebiliyordu. Dağın yamaçlarındaki buzlara gömülüp donmuş, kendi yolculukları artık sonsuza dek bitmiş cesetler kapatamadıkları gözleriyle onun tırmanışını seyrediyordu ama bu bile onu vazgeçiremedi.\nLeona hiç bitmeyecekmiş gibi gelen bir tırmanıştan sonra zirveye ulaştı ve ulaşabilmesine kendi bile hayret etti.\nYorgunluktan bitmiş haldeyken bir de inanılmayacak kadar ürkütücü bir manzarayla karşılaştı: Diana pırıltılar saçan, gümüş rengi bir ışık sütununun içindeydi. Arkadaşının silueti acı içinde kıvranıyor, çığlıkları sessizliği yırtıyordu. Leona dehşet içinde ona yardım etmeye koşarken, etrafını göklerden birdenbire inen altın bir ışıma sardı.\nYaşadığı hisler tarif edilemezdi. Fakat bu ışık Leona'yı yakıp kül etmedi, damarlarına yayıldı ve ona inanılmaz güçler kazandırdı. Leona bilincine sımsıkı tutundu, kimliğini yakıp yok etmek isteyen bu ışık seline karşı koydu.\nSonunda boyun eğmez iradesi üstün geldi ve kendine yeniden hâkim olduğunda bir şeyi anladı.\nHâkim olduğunda anlayabiliyordu da. Leona'ya Güneşin Sureti'nin gücü bahşedilmiş ve yazgısı sonsuza dek değişmişti. Kader onu seçmişti. Önlerindeki devirde Solarileri korumak onun ödeviydi artık.\nDiana'yı da o zaman gördü. Gümüş rengi, pırıl pırıl bir savaş zırhı giymişti. Kendisinin giymekte olduğunu fark ettiği altın rengi zırhın tuhaf bir yansıması gibiydi bu. Diana Leona'ya onunla birlik olması, Solarilerin veremeyeceği cevapları onunla birlikte bulması için yalvardı. Leona eve dönüp rahiplerin karşısına çıkmalarında, onların haklarında vereceği karara uymalarında ısrar etti. İkisi de geri adım atmayınca sonunda silahlar konuştu.\nÇatışmaları ayla güneş arasında yapılan amansız ve kısa bir mücadeleydi. Sonu, Diana'nın hilal biçimli kılıcının ağzını Leona'nın gırtlağına dayamasıyla geldi. Ama Diana son vuruşu yapacağına kaçtı. Kahrolan Leona, büyüklerine gitmek için acele acele Targon Dağı'ndan indi.\nFakat yanlarına vardığında feci bir katliamla karşılaştı. Pek çok Solari rahibi ve Ra'Horak muhafız ölmüştü. Görünüşe göre Diana öldürmüştü onları. Hayatta kalanlar artık aralarında iki suret birden bulunmasına çok şaşıyorlardı. Leona kendini, onların bu yeni gerçekliğe alışmasına yardım etmeye adadı. Halkına tıpkı güneş gibi yol gösterici bir ışık oldu.\nDiana'yı bulmaya hem Solarilerin üstünlüğünü korumak... hem de eski dostuna, Ay Sureti'nin gücü onu yok etmeden bu gücü kontrol etmesinde yardım etmek için ant içti."
    },
    {
        "name": "Lillia",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/582b71a9d168d66687558c98d0140a571fe6332c-1920x1133.jpg?accountingTag=LoL",
        "champ_url": "https://universe.leagueoflegends.com/tr_TR/champion/lillia/",
        "lore": "Ionia'da sihir, toprağa işlemiştir. Ruhlar âleminin mucizelerinden etkilenen yemyeşil ormanlar uçsuz bucaksızdır ve ağaçlar çoğu zaman en az yaprakları kadar fazla renge sahiptir.\nFakat bunların dışında gizli saklı olan ve farklı türde bir sihirden faydalanan bir orman daha vardır. Bu bahçenin merkezinde insanlığın düşlerini çiçeklerinde toplayan bir ağaç bulunur.\nDüşler Ağacı, kadim Omikayalan korusundaki devasa İlah Söğüt'ün tohumundan büyümüştür. İlah Söğüt trajik bir şekilde kesildiğinde düşen tohum, Unutma Bahçesi olarak bilinen ormana dönüşmüştür. Tıpkı Omikayalan'ın soyundan gelen diğer bitkiler gibi Doğasever Baba, Ivern tarafından bakıp büyütülen Düşler Ağacı, göklere kadar uzanır ve düşlerle dolu tomurcukları her çiçek açtığında insanlığın arzularının sihrini etrafa saçar.\nLillia, ağacın kendi düşleri bir tomurcukta toplandığında ve bu tomurcuk çiçek açmadan önce yere düştüğünde doğdu. Daha önce hiç böyle bir şey olmamıştı. Kafasının üstünde hâlâ çiçek tomurcuğu olan tuhaf bir geyik yavrusuna dönüşen Lillia'ya yalnızca ağaç anası ve her gece ormana gelen düşler eşlik ediyordu.\nLillia tomurcukların bakımına yardım etti ve bu sayede insanlığı tanımaya başladı. Göz ucuyla gördüğü insanlar ve mekânlardan etkilenen Lillia, tüm zamanını fanilerin yalnızca gözleri kapalıyken hissedebildiği karmaşık duyguları ve arzuları deneyimleyerek geçiriyordu.\nLillia düşlere ilgi duyarken, onları gören insanlara da ilgi duymaya başlamıştı. Her birini yeni bir arkadaş olarak görüyor, böylesine mucizeleri hayal edebilen insanlarla bir gün tanışabilmekten başka bir şey istemiyordu. Lillia bunu o kadar çok istiyordu ki kendi arzuları bir süre sonra ağacın tomurcuklarından birinde toplandı.\nAncak Lillia sonunda insanlarla tanıştığında, deneyimi tanıdık bir düşü hatırlamak gibi olmadı. Daha çok uyanmaya benziyordu.\nLillia'nın ormanının dışındaki dünyada bir şeyler oluyordu. Savaş ülkeyi bir alev misali kasıp kavuruyordu ve zamanla daha az düş bahçeye ulaşır oldu. Ağacın kendisi de hastalandı ve üstünde iltihaplı yumrular oluştu. Gövdesinde karanlık sarmaşıklar belirdi.\nLillia ağaç anasını ve tomurcuklarının içindeki düşleri iyileştirmek için elinden geleni yaptı ama bahçe öylesine zayıf düşmüştü ki dünyadaki şiddet içine sızdı. Bir gece bazı savaşçılar ormana girdi ve yalnız bir silueti Düşler Ağacı'na kadar kovaladı. Kılıcını pervasızca savuran bir savaşçı, Lillia'nın henüz gerçekleşmemiş düşlerini barındıran dalı keserek yere düşürdü.\nLillia telaşla bütün savaşçıları uyuttu. Bildiğini sandığı fanilerle ormanına girenler arasındaki fark onu şaşkına çevirmişti.\nBu insanlar korkuyordu. Parıltılardan çok ağaç anasını kaplayan sarmaşıklara benziyorlardı. Gövdesindeki yumrular gibiydiler...\nFakat savaşçılar uyurken ve Lillia ağlarken, diğerlerinin kovaladığı yalnız kişiden bir düş belirdi. Düş bitkin bir şekilde kırılan dala doğru süzüldü ve onun ucundaki tomurcuğa yerleşti.\nLillia dalı yerden aldı. Barındırdığı düşü hissedebiliyordu. Ona fısıldadıkça ve acısını dindirdikçe, tomurcuk ve Lillia daha fazla parlamaya başladı. Kafasının üstündeki tomurcuk açtı ve içinden çıkan sihir, parıltılı bir polen misali onu sarmaladı. İşte tam da o anda olasılıklar ve harikalarla büyülenen Lillia'nın kendisi de yeşerdi... ta ki hapşırana ve sihri içinde bulunduğu ormana saçana dek.\nİnsanlar bir bir uyanmaya başladı. Ormana neden geldiklerini veya ne yaptıklarını hatırlayamıyorlardı. Hiçbiri ağacın arkasında saklanan ürkek geyik yavrusunu fark etmedi. İçine su serpilen Lillia, insanların gidişini izledi. Hâlâ kafa karıştırıcı sarmaşıklar görüyordu ama artık tüm bunların altında parıltılar olduğundan emindi.\nİnsanların düşleri ağaca gelmezse, kendisi ağacı onlara götürmeliydi.\nDalını alan Lillia bahçeyi terk etti ve her zaman tanımak istediği ama artık onu her şeyden daha çok korkutan insanların dünyasına girdi. Burası hiç de sandığı gibi değildi.\nHer zaman kuytularda saklanan Lillia, artık insanların dönüşebileceği kişilere ve sarmaşıkların altında sıkışıp kalan şeylere karşı bir çekim duyuyor ve onların düşlerinin doğmasına yardım ediyor. İnsanların en derin arzularının gerçekleşmesine yardım ederek kendi düşlerini de gerçekleştiriyor ve mutlu olduğu zamanlarda kafasındaki tomurcuk çiçek açıyor.\nKaranlık, Ionia'yı bir kez daha sarmalasa da o yalnızca bir maskeden ibaret ve altında tanıdık bir umut parıltısı yatıyor. Lillia yalnızca cesaret bulup dünyaya açılırsa, karanlık sarmaşıkların düğümünü çözebilir."
    },
    {
        "name": "Lissandra",
        "region": "Freljord",
        "image_url": "https://cmsassets.rgpub.io/sanity/images/dsfx7636/universe/7f1fa446e45698fa9b6b69c3005871d049293197-1215x717.jpg?accountingTag=LoL",
        "champ_url": "https://universe.leagueoflegends.com/tr_TR/champion/lissandra/",
        "lore": ""
    },
    {
        "name": "Lucian",
        "region": "Runeterra",
        "image_url": "https://cmsassets.rgpub.io/sanity/images/dsfx7636/universe_live/5a752c276c2b99c1a0bee1c1f81ea0bc156fd589-1215x717.jpg?accountingTag=LoL",
        "champ_url": "https://universe.leagueoflegends.com/tr_TR/champion/lucian/",
        "lore": "Lucian çok küçük yaştan beri, kadim Işık Muhafızları birliğine girmiş babası Urias gibi olmaktan başka bir şey istemezdi. Lucian, Demacia'daki evlerinde kalırken Urias diyar diyar gezip yaşayanları Kara Sis'in hortlaklarından korurdu.\nUrias Lucian'a, cesaret ve zekâyla başarıya ulaştığı maceralarını masal gibi anlatırdı. Lucian onu ağzının içine bakarak dinler, kendisini babasının yanında Runeterra halklarını korurken hayal ederdi. Ama ailesini seçtiği tehlikeli yaşamın risklerinden korumak isteyen Urias, oğlunun kendi yolundan gitmesine gönüllü değildi.\nLucian, Urias'ın çırağı olacağı günü bekledi durdu ama o gün hiç gelmedi.\nOnun yerine Lucian Demacia'da kaldı ve krallığın kültüründen gitgide uzaklaşmakta olduğunu fark etti. Demacia'da kimseye zararı olmayan büyücülerin bile sürgüne gönderilmesi onun özellikle zoruna gidiyordu. Lucian teselliyi, sürgünlere tehlikeli yolculuklarında eşlik edip onları korumakta buldu. Yurttaşları dünyayı iyi ya da kötü diye kesin sınırlarla bölüp büyücüleri kanun kaçağı olarak görseler de Lucian onlara daha yakından bakıp yardıma ihtiyacı olan insanlar görmüştü.\nBir gün böyle bir yolculuktan döndüğünde kapısında bir yabancıyı bekler buldu. Kadın kendini Işık Muhafızlarından Senna olarak tanıttı. Urias'ın yadigâr tabancasını tutmakta olan Senna, Lucian'ın babasının Kara Sis'in çoktan ölmüş hortlaklarıyla çatışırken can verdiğini anlattı.\nSenna ise Urias'ın çırağıydı, yıllardır yanında savaşıyordu.\nLucian yaşadığı şoktan bayılacak gibi oldu. Hem babası ölmüştü hem de karşısında onca zamandır imrendiği hayatı yaşayan bir kadın duruyordu. Senna vedalaşıp gitmeye yeltenirken Lucian onu kapıda durdurup peşine takılmakta ısrar etti. Ne yapacaklarını biliyordu. Kaybettikleri Muhafız'ın yasını tutacaklardı. Senna, Lucian'ın kendisine eşlik etmesine istemeye istemeye izin verdi.\nYolda birbirlerine Urias'la geçirdikleri zamanları anlattılar. Senna, Lucian'ı yalın ama bilgece sözleriyle teselli etti, Lucian da sevgi dolu anılarla onun acısını hafifletti. Sonunda, Urias'ın Demacia topraklarından çok uzaktaki doğum yerine vardılar. Kaybedilen Muhafız'ın anısına yas töreni orada yapıldı.\nDönüş yoluna çıkmaya hazırlanırlarken sahili kara bulutlar kapladı. Bu iğrenç karanlığın içinden çıkan hortlaklar onlara saldırdı. Lucian dehşet içinde kalmıştı ama Senna alışkın bir sertlikle silahlarını çekti. Bu, onun lanetiydi. Çocukluğundan beri Kara Sis'in kolları onu takip etmiş, fazlaca oyalandığı her yerde dehşetlerini sergilemişti.\nSenna bu yaratıklardan biriyle savaşırken yaratık Urias'ın tabancasını genç kadının elinden düşürdü. Kaderinin önüne yeni bir kapı açtığını sezen Lucian tabancayı hemen kaptı. Kalbini yakan keder maddeleşerek bir ışık oku halinde tabancadan çıkıp hortlağın dikkatini dağıttı. Bu sayede Senna yaratığı geldiği yere sürgün edebildi. Senna kalan hayaletlerle savaşıp onları yendikten sonra ikili yollara düştü. Sis hep peşlerindeydi.\nBirliğe kabul edilmemiş birinin daha önce bir Muhafız'ın yadigâr silahını ateşleyebildiği olmamıştı. Senna, Lucian'da Muhafızlara katılacak potansiyeli ilk defa görmüştü.\nSonunda Senna, babasının silahını Lucian'a emanet etti ve ona Muhafızların taktiklerini, öğretilerini aktardı. Lucian bu derslere layık olduğunu kanıtladı. Aralarında yavaş yavaş bir bağ gelişti. Lucian'ın sıcakkanlılığı ve cazibesi, Senna'nın disiplinini ve yıkılmaz kararlılığını çok iyi dengeliyordu.\nLucian'la Senna Kara Sis'in dünyaya soktuğu bin bir türlü kötülükle savaştıkça birbirlerine olan güvenleri aşka dönüştü. Lucian, Senna'ya yaklaştıkça taşıdığı lanete daha da sık tanık oluyordu. Her çatışma onu sertleştiriyor, dünyasını siyahla beyaza, iyiyle kötüye bölüyordu. Senna'yı iyileştirmek, neredeyse ihtiyatsızca bir gayretle peşine düştüğü bir görev haline gelmişti.\nİki Muhafız bir gün Senna'nın durumunu çözecek bir çarenin peşinde unutulmuş bir mahzende gezinirken, dehşet verici hortlak Thresh'in saldırısına uğradı. Tüyler ürpertici Zincirli Gardiyan çok tehlikeli bir düşmandı. Senna, Lucian'a seslenerek geri çekilip sonra tekrar saldırmalarını söylediyse de Lucian dönmeyi reddetti. Kendini körcesine saldırıya attı. Ne büyük bir hata yaptığını, avantaj Thresh'e geçince anladı. Senna, Thresh'in önünü kesip Lucian'a kaçması için yalvardı.\nToz toprak yatıştığında Lucian, Senna'yı önünde ölü yatar buldu. Ruhu, Thresh'in büyülü fenerine hapsolmuştu.\nSenna'nın yaptığı fedakârlık Lucian'ın da neredeyse sonu olacaktı. Senelerce Runeterra'yı gezdi. Kendinin gölgesi olmuştu. Eski sıcakkanlılığının yerini kin ve öfke almıştı. Hem kendi tabancasını hem de Senna'nınkini kullanarak, feneri yok edip esir tutulan sevgilisini huzura kavuşturma umuduyla Thresh'i kovaladı. Son savaşları nihayet gelip çattığında Lucian feneri gerçekten de parçaladı. Ama Senna ebedi huzura kavuşmak yerine geri döndü.\nLucian'la Senna'nın aşkı, ölümün bile koparamadığı bir bağ. Lucian, Senna'nın yeni halini kavramaya çalışırken bir yandan da kendisininkiyle yüzleşiyor. Silahşor artık bir yandan eski haline dönmek için uğraşıyor, bir yandan da Senna'nın yanında olabilmesinin tek nedeninin nefret ettiği karanlık güçler olması gerçeğine alışmaya çalışıyor.\nSenna çıkmaları gereken yeni bir görevin bilgisiyle döndü fakat Zincirli Gardiyan'ın çevirdiği dolapların daha yeni başladığından emin olan Lucian, Thresh'ten intikam almaya takmış durumda."
    },
    {
        "name": "Lulu",
        "region": "Bandle şehri̇",
        "image_url": "https://cmsassets.rgpub.io/sanity/images/dsfx7636/universe/8cadd76b5624b8dab1cafbdfe04ee285197dd594-1215x717.jpg?accountingTag=LoL",
        "champ_url": "https://universe.leagueoflegends.com/tr_TR/champion/lulu/",
        "lore": "Lulu her zaman içi şefkatle ve anlayışla dolup taşan, hayatının ne kadarını gerçek dünyada geçiriyorsa bir o kadarını da hayallere dalarak geçiren bir yordle olmuştu. Bir gün maddi dünyada gezinirken, kanadı kırık bir kuşa benzettiği bir canlıya rastladı. Yardım etmek için yanına koştu ama kuş o anda minicik, muzip bir peri ruha dönüştü. Peri, Lulu'nun hiçbir şey yapmasına fırsat vermeden bastonunu alıp kaçtı. Lulu kıkırdayarak onu kovalamaya başladı.\nPeri, Lulu'yu ormanın derinliklerine çekti. Kayaların altından, kütüklerin üstünden geçip yosun tutmuş kadim dikilitaş dairelerinin etrafında dört döndüler. Pericik bir şelalenin arkasına gizlenmiş bir mağaraya daldığında Lulu da peşinden içeri girdi. Peri hep biraz ilerisinde, kolunun yettiğinden azıcık uzakta kanat çırpıyordu.\nMağaranın derinliklerine indikçe indiler. Lulu birbirine dolanmış köklerin, ışık saçan mantarların arasında düşe kalka ilerlerken ruhlar alemine geçtiklerini fark etmedi bile. Çevreleri gitgide daha da tuhaf ve kafa karıştırıcı bir hal aldı. Yukarıyla aşağı, ileriyle geri, küçükle büyük birbirine girdi.\nSonunda, sanki aradan sonsuz zaman geçtikten sonra Lulu periyi yakaladı ve adının Pix olduğunu öğrendi.\nPix minik parmaklarını şıklatıp Lulu'nun mütevazı bastonunu ucu kıvrık bir asaya dönüştürdü, sonra da bunu yordle'a geri fırlattı. Asa, yapraklar çıkarıp çiçekler açınca Lulu hayret ve keyifle iç çekti. Böylece muzırlık, eğlence ve doğa sevgisi üzerine kurulu, sonsuza dek sürecek arkadaşlıkları başlamış oldu.\nPix, Lulu'yu Kayran'a götürmüştü.\nLulu'nun yurdu olan Bandle Şehri tuhaf, büyülü, mantık kurallarına aldırış dahi etmeyen, zamanın anlamsız ve maddi dünyanın doğa yasalarının neredeyse geçersiz olduğu bir yerdi. Fakat Kayran, Bandle Şehri'nden bile tuhaftı. Yordle'ların ortaya çıkmasından çok daha önce bile vardı. Hatta belki Bandle Şehri, Kayran'dan meydana gelmişti. Ham ve ilksel sihrin yönettiği bu yer o kadar gizliydi ki hiçbir yordle onu bulamamıştı... ta ki Lulu'ya kadar.\nKayran'da Lulu'nun büyü güçleri aşırı derecede arttı. Yordle, çevresini istediği gibi şekillendirebildiğini ve kendi biçimini dilediği gibi değiştirebildiğini neşe dolu kahkahalarla keşfetti. Aşırı geniş hayal gücünde ne var ne yoksa hepsi canlanmıştı.\nLulu, Pix'in kendisini Kayran'a ona yakınlık duyduğu ve yanına oyun arkadaşı istediği için mi, yoksa Kayran'ın ona başka bir amaçla ihtiyacı olduğu için mi getirdiğini bilmiyordu ama bu sihir dolu yere hemen âşık oldu. Hayatı yaratıcılık dolu sonsuz bir oyuna dönüştü ve dünyanın geri kalanını çabucak unuttu.\nSonunda hatırladığında, bir rüyadan uyanmış gibi oldu.\nLulu kendini tekrar maddi dünyada buldu. Aradan bir gün mü, bin yıl mı geçtiğini bilemiyordu. Yeni kavuştuğu gücün bir kısmının kendisinde kaldığını şaşkınlık ve sevinçle fark etti. Bu sayede küçük şeyleri büyütebiliyor, renkleri kendi beğendiği şekilde değiştirebiliyor, canlıları birdenbire uyutabiliyordu. Asasını şöyle bir savurduğunda en heybetli canavarları minicik, şaşkın kurbağalara ya da sincaplara çevirerek Pix'i çok eğlendiriyordu.\nYine de Kayran'ı özlemeye başladı. Oraya geri dönmeye karar verdi ama yolu hatırlamıyordu. Pix de yolu unuttuğunu iddia ederek yardımcı olmaya yanaşmıyordu ama henüz evine dönmek istemediği için öyle diyordu belki de.\nLulu yine de yılmadı, yola koyuldu. Kayran'a giden yolun hep değiştiğinden, birini takip etmenin diğerini takip etmekten farkı olmayacağından emindi. O anda canı en çok nereye gitmek isterse oraya gitmeye, gözüne eğlenceli görünüyor diye feci tehlikeli görünen durumlara atılmaya başladı. Seyahatleri onu dünyanın her bir köşesine götürdü. Gittiği her yere peşinden büyü, kargaşa ve bir sürü aksilik de geliyordu.\nDemacia'da bir grup çocuğu girdikleri sıkıcı tarih dersinden kurtarıp yakındaki bir çayıra çıkardı. Oyunu yüzünden çocuklar bir sonraki ay dönümüne kadar şapkalı mantarlara dönüştüler. Bu sırada, endişe içindeki aileleri ve yerel güvenlik güçleri de onları boşu boşuna arıyordu. Lulu'nun niyeti pek böyle yapmak değildi aslında ama yine de eğlenmişti. Çocuklar sonunda evlerine dönüp olanları anlattıklarında kimse onlara inanmadı.\nFreljord'un sınır bölgelerindeyse, Lulu iki rakip kabilenin silahlarını tam çatışmaya başladıkları anda çiçeklere dönüştürmenin çok komik olacağını düşündü. Bu fikrinin sonucunda elbette sınırsız bir kaos ve kafa karışıklığı ortaya çıktı. Lulu son zamanlarda kendini büyük bir keyifle Ionia'da kaybederek Qaelin'in ışık saçan hepgonca çiçekleri arasında oynamaya ve gereksiz bir ciddiyetle kendilerini sıktıklarını düşündüğü Gölge Tarikatı üyelerine eşek şakaları yapmaya kaptırdı.\nLulu Kayran'ı özlüyor ve oraya geri dönmek istiyor ama bir yandan da her gün daha çok macera ve eğlence fırsatı bulduğu için çok memnun.\nÜstelik nereye giderse gitsin kalbinde Kayran'dan bir parça taşıdığının farkına vardı."
    },
    {
        "name": "Lux",
        "region": "Demacia",
        "image_url": "https://cmsassets.rgpub.io/sanity/images/dsfx7636/universe/7dae022eb3726b7b351cf90ad8351731907229a1-1215x717.jpg?accountingTag=LoL",
        "champ_url": "https://universe.leagueoflegends.com/tr_TR/champion/lux/",
        "lore": "Luxanna (Lux denmesini tercih eder) ağabeyi Garen'le birlikte Demacia'nın Yüksek Gümüşgöl şehrinde büyüdü. İki kardeş, nesillerdir Demacia krallarını korumuş olan saygın Crownguard ailesine mensuptu. Büyükbabaları Fırtına Dişi Savaşı'nda kralın hayatını kurtarmış, halaları Tianna ise Lux'ın doğumundan önce seçkin Yılmaz Öncüler alayının komutanlığına getirilmişti.\nGaren ailesinin geleneksel rolünü coşkuyla benimsemiş, çocuk yaşta orduya katılmıştı. Onun yokluğunda Lux'ın, ailesinin çok sayıdaki mülkünün yönetimine yardım etmesi bekleniyordu. Lux bu görevden küçüklüğünde bile hoşlanmazdı. Dünyayı gezmek, Demacia surlarının ve sınırlarının dışında neler olduğunu görmek istiyordu. Garen'e çok hayrandı ama ağabeyinin, kendi isteklerini bir kenara bırakmak zorunda olması konusunda diretmesine çok kızıyordu.\nLux kendisine öğretilen her şeyi sorguluyor, olaylara farklı açılardan bakıyor, öğretmenlerinin verebileceğinin çok ötesinde bilgiler almak istiyordu. Öğretmenlerinin amacı onu ömür boyu Crownguard ailesine hizmet etmeye hazırlamak olduğu için doğrusu çok bunalıyorlardı; ama Lux'ın yaşam sevinci öylesine büyük, iyimserliği öylesine etkileyiciydi ki hiçbiri ona uzun süre kızamıyordu.\nFakat hiçbiri, değişimin yaklaştığının farkında değildi. Sihir bir zamanlar Runeterra'yı yok olmanın eşiğine getirmişti. Demacia, bu tür güçlerin yasaklandığı bir ülke olarak kurulmuştu. Krallığın masallarından çoğu, büyünün cazibesine yenik düşüp kötülükle kararan temiz kalplerden bahsederdi. Hatta Lux'la Garen'in amcası daha birkaç yıl önce asi bir büyücü tarafından öldürülmüştü.\nVe şimdi ulu dağların öte yanından gelen korku dolu fısıltılar ve söylentiler, sihrin bir kere daha güç kazanmaya başladığını anlatıyordu.\nLux'ın kaderi, bir gece at sırtında eve giderken değişti. Açlıktan gözü dönmüş bir kılıç dişli kurt sürüsü ona ve atına saldırdı. O korku ve çaresizlik dolu anda, küçük kızın içinden büyülü bir ışık seli fışkırıp hayvanları kaçırdı ama Lux hâlâ korkudan titriyordu. Demacia efsanelerinde en kötü anılan şey olan büyü, Lux'ın Crownguard kanı kadar ayrılmaz bir parçasıydı.\nKorku ve kuşku yüreğini kemirmeye başladı. Kötü birine mi dönüşecekti? Hapse atılması ya da sürgün edilmesi gereken bir canavar mıydı? Güçlerinin varlığı anlaşılırsa, hiçbir şey olmasa bile Crownguard adına silinmez bir leke sürülürdü.\nGaren Yüksek Gümüşgöl'de gitgide daha az kalmaya başlayınca, Lux kendini ailesinin malikânesinin salonlarında tek başına buluverdi; ama zaman içinde büyü gücünü daha iyi tanımaya başladı ve yumruklarını sıkıp içindeki ışığın sönmesini dileyerek geçirdiği uykusuz geceler gitgide azaldı. Gizli gizli deneyler yapmaya koyuldu. Malikânenin bahçelerinde güneş ışıklarıyla oynuyor, onları katı hale getiriyor, hatta avcunun içinde ışıktan minik figürler yapıyordu. Bunu olabildiğince gizli tutmaya kararlıydı.\nLux on altı yaşına geldiğinde babası Pieter ve annesi Augatha'yla birlikte ailesinin Büyük Demacia Şehri'ndeki resmi konutuna gitti. Garen'in Yılmaz Öncüler'in şerefli saflarına katılmasına tanıklık edeceklerdi.\nŞehir Lux'ın gözlerini kamaştırdı. Krallığın asil idealleri için dikilmiş bir anıt gibiydi. Her yurttaş korunuyor, hepsine yardım ediliyordu. Lux, hastalara ve yoksullara yardım eden Işık Getirenler adlı dinsel hayır kurumunun varlığını da orada öğrendi. Ailesinin saraydaki görevleri sırasında bu kurumdan Kahina adlı bir şövalyeyle samimiyet kurdu. Kahina Lux'a savaşçılara özgü beceriler de aktardı ve Crownguard malikânesinin bahçesinde onunla antrenman yaptı.\nLux başkentte daha çok vakit geçirdikçe sonunda dünyanın geri kalanı, çeşitliliği ve tarihi hakkında daha çok bilgi edinmeye başladı. Artık Demacia'daki hayatın yaşamanın tek yolu olmadığını anlıyor ve ülkesini sevmekle beraber Demacia'nın biraz daha adil... ve belki de kendisi gibi büyücülerin biraz daha hoş karşılandığı bir yer olması gerektiğini açık görüşlülüğü sayesinde kabul edebiliyor."
    },
    {
        "name": "Malphite",
        "region": "Ixtal",
        "image_url": "https://cmsassets.rgpub.io/sanity/images/dsfx7636/universe/70ed76c744fd83c25375002f986940511c166d72-1215x717.jpg?accountingTag=LoL",
        "champ_url": "https://universe.leagueoflegends.com/tr_TR/champion/malphite/",
        "lore": "Shurima, bilinen dünyaya iki bin yıldan fazla hâkim oldu. İmparatorluk sayısız halk üzerinde hiçbir direnişle ve tehditle karşılaşmadan hüküm sürdü.\nTa ki Icathia'nın düştüğü güne kadar.\nHiçlik'in pençelerini maddi âleme geçirdiği andan itibaren Shurima orduları karşılarında sadece bu ihtişamlı imparatorluğu yıkmakla kalmayıp ona karşı savaştıkça güçlenen bir düşman buldu. Icathia'nın kalıntılarından taşıp yerin üstünde akan, okyanusların altına sızan yozlaşma, iğrenç kolları Ixtal'ın en güney ormanlarına ulaşana kadar hızla yayıldı.\nYükseliş'e Ermişler Ordusu'ndan Ne'Zuk aynı zamanda muazzam güce sahip Ixtali bir element büyücüsüydü. Kibri de gücü kadar büyüktü. İmparatorun karşısına çıkıp savaşı Hiçlik'e taşıyarak bu belayı ortaya çıktığı kaynakta yenecek kadar güçlü bir silah yapmayı kafasına koyduğunu açıkladı.\nAylar süren insanüstü çalışmalardan sonra Ne'Zuk ortaya Yektaş'ı çıkardı. Yektaş canlı taştan yapılma bir kaleydi. Gücünü ve bakımını en kudretli element büyücüleri sağlıyordu. Burçlarına ise diğer Ixtali ilah savaşçılar yerleşmişti. Bir şehir boyunda olan Yektaş, sihir engelleyicilerinden çakan yıldırımlarla altındaki kumları eritip cama dönüştürerek devasa cüssesini çorak Icathia topraklarına taşıdı. Ne'Zuk ve üstün silahı, yok oluş diyarının uluyan, sınırsız karanlığıyla ve ondan türeyen Hiçlik haşeresi sürüleriyle bir kere daha yüz yüze geleceği hedefe vardı.\nSavaş uzadıkça uzadı, haftalar sürdü. Runeterra'da daha önce böyle büyük ve yoğun bir şiddete hiç tanık olunmamıştı. Hiçlik'e koskoca uygarlıkları yerle bir etmeye, kıtalardan geriye bir hatıradan başka bir şey bırakmamaya yetecek kadar büyük büyü gücüyle saldırıldı.\nKaranlık da misliyle karşılık verdi. Tiksinç enerjileri Yektaş'ın canlı taşında derin yaralar açtı. Yektaş'ın yüzeyi, Ixtal dilinde “kötü taş” anlamına gelen, minerale benzeyen yara izleri bırakan malphite ile kavruldu ve delik deşik oldu. Kale, tasarımının son sınırlarına kadar zorlandı. Kendi kendini tamir etmek, zayıflayan katlarını yenilemek için çabaladı... ama onu dikmiş olan inanılmaz büyülerin bile bir kırılma noktası vardı.\nNe'Zuk, Yükseliş'e ermiş kardeşlerini toplayıp umutsuzca son bir hücuma kalkmaya hazırlanırken olmaz denen oldu. Koskoca taşlar bir an havada sarsıldıktan sonra Yektaş yere çarptı. Icathia'nın temellerindeki kayaları yıktı. Kayaların altındaki Hiçlik'i gökyüzüne açtı.\nKalenin çoğu ağız gibi açılmış o çukura düşerek aşağıdaki sessiz yok oluşun içine karıştı. Geri kalanlar koca koca molozlar halinde yere yağarak aniden kesilen feci savaşın kararttığı topraklara saçıldı. Tek bir Yükselmiş hayatta kalabilmişti. Ne'Zuk aslında en büyük zaferi olması gereken ama tarihe en büyük ahmaklığı olarak geçen savaşın yıkıntıları arasından öksürerek güçbela kurtuldu ve canını kurtarmak için kaçtı.\nYektaş'ın bazı parçalarında sihrin onlara verdiği, yaşama benzer bir canlılık kalmıştı. Bunlar, maddi dünyanın kurallarına kafa tutarcasına var olmaya devam etti. Her biri bir yana saçılan parçalar iyileşmeye, bir zamanlar ait oldukları bütünü tekrar oluşturmaya çabaladı. Ama Hiçlik'in sonsuz açlığı güçlerini emiyor, onları tozun toprağın arasında zar zor sürünen hareketsiz nesneler olmaya mahkûm ediyordu.\nÖte yandan, kaybedilen her şeye rağmen tek bir parça hayatta kalmıştı.\nToprağın çok derinliklerine gömüldüğünden Hiçlik sakinlerinin bile unuttuğu bu parça yavaş yavaş gücünü toparladı. Yaşadı, yaşadı, sonra sayısız yüzyılın ardından uyanıp yapayalnız olduğunu fark etti.\nYektaş'ın kalan son parçası Malphite, o kara günden bu yana geçen yüzyıllar içinde Runeterra'nın efsanelerinden biri oldu. Söylentilere göre Targon'dan Zaun'a kadar her yerde görüldü. Bazen en derin mağaralarda kayaların gürlemesi olarak, bazen de bir zamanlar bildiği dünyanın seslerini unutmamak için kendi kendine mırıldanan alçak bir ses olarak duyuldu.\nAkıl almaz ömrüne karşın, Ne'Zuk'un Yektaş'ı yapmasıyla ortaya çıkan büyük dürtü değişmemişti. Şimdi Hiçlik Runeterra'nın tümünü tehdit etmek için tekrar uyanırken, Malphite bir zamanlar savaşmış olduğu işgalci karanlığa çok yakında yeniden karşı durması gerekeceğini biliyor."
    },
    {
        "name": "Malzahar",
        "region": "Hi̇çli̇k",
        "image_url": "https://cmsassets.rgpub.io/sanity/images/dsfx7636/universe/4d00c991cdb0d9f22cf71a0c5536173df37abafa-1215x717.jpg?accountingTag=LoL",
        "champ_url": "https://universe.leagueoflegends.com/tr_TR/champion/malzahar/",
        "lore": "Shurima'nın yakıcı güneşinin altında geçmişten beri kehanet yetisine sahip kişiler olmuştur. Yaşını almış bir incik boncuk satıcısının tek çocuğu olan Malzahar, yeteneğini keşfettiğinde annesi ve babası, harap eden bir hastalığın pençesinde yitip gitmişti. Çektikleri yetmezmiş gibi, bu genç çocuk Amakra şehrinin sokaklarında bir başına kalmıştı. Sonunda kenar mahallelerde ya bir meteliğe ya bir lokma ekmeğe fal bakar olmuştu.\n\nBaktığı fallarda söyledikleri doğru çıktıkça zamanla Malzahar'ın şöhreti yayıldı. Mesela, önsezilerini kullanarak meraklı bir devecinin kiminle evleneceğini veya pazarda şans oyunlarında bir hançerin tahtanın neresine denk geleceğini öngörebiliyordu. Çok vakit geçmeden müşterileri de değişti; artık kirli çarıklılar değil, mücevherle bezeli terlikler giyen niceleri onun peşindeydi.\n\nFakat, bunlara rağmen Malzahar kendi kaderini bir türlü okuyamıyordu. Geleceği saklıydı.\n\nGün geçtikçe kendi başarısına doyan genç kahin, halkı sarmış olan eşitsizliği ve hayatından memnun olmayanların garezinden başkalarına nasıl zarar verdiğini gördü. Herkesin bu acı dolu kısırdöngüye hapsolduğuna ve müsebbibinin de kendileri olduğuna inanıyordu. Ümit verici kehanetlerin de bu döngüyü kıracağına inancı kalmadı. Malzahar artık boşluktan başka bir şey hissedemez olmuştu. Sonunda malını mülkünü geride bırakıp dönmemecesine Amakra'yı terk etti.\n\nSai Çölü'nün eteklerinden eski Shurima'nın harabelerine, yıllar boyunca diyar diyar dolandı. Başkalarından uzaklaşarak nihayet düşünceleriyle başbaşa kalmıştı. İnsanların ne kadar duygusuz olabildiğini gördüğü gibi geleceğin nasıl musibetlere gebe olduğunu da hissedebiliyordu. Uyanık saatlerini ateşli imgeler sarmaya başlamıştı. Bir yandan yabancı fısıltılarla savaşın, çatışmaların ve sonsuz acının sesleri kulağına çalınıyordu.\n\nKumlar tuza dönene kadar uzun yollar arşınladı. Geçmiş çağın savaşlarında harap olmuş bir şehir olan Icathia'ya vardığını bilemezdi tabii. Malzahar vardığı çetrefilli uçurumun derinliklerine gözlerini dikip bir şeyleri anlamak umuduyla zihnini açtı.\n\nVe Hiçlik ona cevap verdi.\n\nBu başka bir hikâye olsaydı, oracıkta sona ererdi ancak Malzahar dayandı. Karanlığın derinliklerinde yatan şey, bitkin kahinin ruhuna sadece bir anlığına dokundu; ancak bu süre uçurumun acayip, yabancı enerjisinin bütün aklına hakim olmasına yetti.\n\nOlanların ardından Icathia'dan çıkan kişi sadece bir adam değil çok daha fazlasıydı. Malzahar ölümlü hayatında gördüğü bütün eziyetlere son vermenin yolunu karanlıkta buldu. Göremediği ve gizli olduğuna inandığı geleceğinin aslında gerçek görevinin önsezisi olduğunu fark etti; dünyanın kaçınılmaz yok oluşunu hızlandırmak... Halk arasına dönüp, onları isteseler de istemeseler de kucaklayacak olan kutsal yokluğun mesajını yayması gerektiğini anlamıştı. Malzahar, dünyanın kurtuluşuna elçilik edecekti.\n\nÇölün derinliklerindeki göçmenler arasından ilk takipçilerini buldu. Onların şaşkın gözleri önünde, Hiçlik güçleriyle toprağı yarıp çıkardığı vızırdayan, kâbus gibi yaratıklarla onu inkâr etmeye çalışanların sonunu getirdi. Birkaç ay içerisinde tüccar kervanlarında garip rivayetler dolanmaya başladı; görünmeyen güçlere kendilerini kurban eden erkek ve kadınların hikâyeleri, Shurima'nın topraklarında yeni uzun fay hatlarına neden olan depremlerin söylentileri.\n\nO günlerden beri geçen yıllarda Malzahar'ın efsanesi kuzey kıyılarına kadar ulaştı. “Elçi'nin” takipçileri genişledikçe yakın kasabalarda halkın kalplere korku salan imgeler gördüğü söylenir oldu ve zamanla korkular batıl inançlara dönüştü; artık uzak diyarlardaki en iradeli köylüler bile hayvanlarını Hiçlik yaratıklarına kurban ediyor.\n\nAncak yaptıklarının, sadece Malzahar'ın sonu getirmesine yardımcı olduğunun farkında bile değiller."
    },
    {
        "name": "Maokai",
        "region": "Gölge adalar",
        "image_url": "https://cmsassets.rgpub.io/sanity/images/dsfx7636/universe/84c4c1903f629fad7cd061476ec81c1b6d913140-1215x717.jpg?accountingTag=LoL",
        "champ_url": "https://universe.leagueoflegends.com/tr_TR/champion/maokai/",
        "lore": "Maokai, Gölge Adaların korkunç doğadışı yaratıklarına karşı savaşan öfke dolu, dev bir treanttır. Büyülü bir felaketin evini yerle bir etmesiyle çarpık bir intikam kuvvetine dönüşmüş, yaşayan ölüler kervanına katılmasını ise özüne kadar işlemiş can suları engellemiştir. Bir zamanlar uysal bir doğa ruhu olan Maokai, şimdilerde yaşayan ölülere karşı amansız bir mücadele vermekte ve Gölge Adaları eski güzelliğine kavuşturmaya çalışmaktadır.\nÇok ama çok uzun zaman önce, okyanusun derinliklerinden bir dizi çıplak ada yükseldi. Bunun hemen ardından ise doğa ruhu Maokai hayata gözlerini açtı. Ağaç kabuklarıyla kaplı heybetli gövdesi ve dalları andıran uzun kollarıyla bir treant şeklini almıştı. Maokai, bu toprakların derin yalnızlığını ve potansiyel bereketini kalbinin derinliklerinde hissedebiliyordu. Adadan adaya dolaşarak yaşam belirtileri bulmaya çalışırken, yalnızlığı onu her geçen gün biraz daha ümitsizliğe itiyordu.\nBir gün zengin topraklarla örtülü, tepelik bir adaya çıktığında Maokai toprağın derinliklerinden yükselen sonsuz bir enerjinin varlığını hissetti. Hemen köklerini toprağın içlerine doğru saldı. Ta ki sihirli sularıyla hayat veren bir yer altı kaynağına ulaşana kadar. Bu kudretli su sayesinde yüzlerce fidan büyüttü ve onları adaların dört bir yanına dikti.\nKısa süre içerisinde her yer yemyeşil ve eşsiz büyülerle bezeli bir orman örtüsüyle kaplanmıştı. Göğe doğru uzanan heybetli ağaçlar uzun gölgelikler oluştururken, kökleri adaların dört bir yanını sarmıştı. Zengin bitki örtüsü doğa ruhlarını kendine çekiyor, hayvanlarsa bu verimli toprakların keyfini çıkarıyordu.\nNihayet insanlar adalara ayak bastığında, onlar da bu doğal zenginliklerle gelişerek kendilerini dünyanın gizemlerini çözmeye adamış bir bilginler topluluğu oluşturdular. Her ne kadar Maokai insanların adadaki varlığına temkinli yaklaşsa da, onların da doğanın kutsallığına olan saygısı aşikârdı. Ormanın derinliklerindeki kudretli sihirleri hisseden insanlar, orman ruhlarını rahatsız etmemek adına evlerini, ağaçların fazla sık olmadığı yerlere inşa ediyorlardı. Maokai, bazen güvendiği insanlara görünerek onlara bu yemyeşil adaların irfanını aktarıyor, hatta bununla da kalmayıp adaların en büyük armağanını – en ölümcül yaraları bile iyileştirebilen yer altı sularını onlara bahşediyordu.\nYüzyıllar boyunca Maokai huzurlu yaşamına devam etti. Ta ki denizin ötesinden gelen bir donanma dolusu asker adaların kıyılarında belirene kadar. Maokai, kötü bir şeyler olacağını daha o an hissetmişti. Kederinden deliye dönmüş kral, kollarında kraliçesinin cansız bedenini taşıyordu. Dirileceğini umarak, onun artık çürümeye yüz tutmuş vücudunu adaların hayat veren sularında yıkadı. Ancak, bunun için artık çok geçti. Kokuşmuş vücudu yaşayan bir ölü olarak geri dönen kraliçe, onu ölümün kollarına tekrar bırakmaları için yalvardı. Kral dehşet içerisinde yaptığı şeyi tersine çevirmeye çalışırken istemeden topraklara korkunç bir lanetin musallat olmasına sebep oldu.\nMaokai, adaları yakında perişan edecek bu felaketin ilk işaretlerini fersahlar ötesinden görebiliyordu. Toprağın altında korkunç bir güç yoğunlaşmaktaydı ve keskin bir ürperme tüm vücudunu kapladı.\nTahrip yayılırken, Maokai can havli ile köklerini toprağın derinliklerine doğru gönderdi ve hayat veren sulardan kana kana içerek onların büyüsünü tüm benliğine işledi. Fakat zaman daralıyordu. Maokai, lanetli sular ona ulaşamadan köklerini geri çekerek kaynakla olan bütün bağını kopardı. İnsanlara emanet ettiği kutsal pınarın kelimenin tam anlamıyla yok oluşunu izlerken Maokai hiddetle kükredi. Lanet artık suyun her yerine işleyerek saf ve temiz hiçbir şeyden eser bile bırakmamıştı.\nKısa bir süre sonra adaları çevreleyen sis kapkara bir renge bürünerek her yeri sardı ve tüm canlıları yaşam ve ölüm arasında, uğursuz bir düzene hapsetti. Maokai, bitkilerden orman ruhlarına, hayvanlardan insanlara, tanıdığı her varlığın korkunç gölgelere dönüşmesini çaresizce izlemekten başka bir şey yapamadı. Ufacık fidanlardan büyüttüğü bu muhteşem güzellik, ihmalkâr insanoğlunun ellerinde bir anda mahvolmuştu. Öfkesi daha da arttı.\nArtık her yeri saran sisler onun da etrafını çevrelemişti. Omuzlarını süsleyen parlak çiçekler kuruyup toza dönüşürken Maokai'nin tek yapabildiği şey ağlamaktı. Sisler hayat enerjisini çalarken, vücudu eğri büğrü kökler ve karmakarışık dallardan oluşan çarpık bir yığına dönüşmeye başladı. Ancak Maokai'nin özü, adanın eşsiz can sularıyla dolup taşmaktaydı; bu da onu korkunç kaderinin pençelerinden söküp aldı.\nDevasa ucubeler ve korkunç yaratıklar tüm toprakları sararken, bir grup ölü insan Maokai'nin üzerine çöktü. Dalları andıran heybetli kollarıyla ölülere büyük bir hiddetle saldırdığında, isabet ettirdiği her bir vuruşun düşmanlarını toza çevirdiğini fark etti. Maokai tiksinerek irkildi. Daha önce hiç kimseyi öldürmemişti. Yaşayan ölülere tüm gücüyle hücum etti, ancak kısa süre içinde yüzlercesinin etrafını sarmasıyla geri çekilmek zorunda kaldı.\nEvinin tamamen harap olması ve dostlarının korkunç ucubelere dönüşmesiyle Maokai, adaların üzerine çöken bu kâbustan kaçmayı düşündü. Ancak, çarpık bedeninin derinliklerinden ona hayat veren kutsal suları hissetti. Yıkımı canlı atlatabilmesinin tek sebebi adaların yüreğini özünde taşımasıydı ve kendi evini öylece terk edemezdi. Kutlu Adaların ilk doğa ruhu olarak burada kalacak ve bu topraklar için savaşmaya devam edecekti.\nHer ne kadar bitmek tükenmek bilmeyen şeytani düşmanlar ve tüm hayatı yok eden karanlık bir sis ile çevrelenmiş olsa da, Maokai adalara musallat olan kötülüğü yok etmek için var gücüyle savaşmaktadır. Hayatta keyif aldığı tek şey ise adaların dört bir yanını saran ruhsuz yaratıkları vahşice yok etmektir.\nBazı günler Maokai sisleri ve hayaletlerini dize getirerek bir koruluğu veya küçük bir çalılığı onların elinden kurtarmaktadır. Asırlardır bu lanetli topraklarda yeni yaşam oluşamamış olsa da, Maokai kendini pişmanlıklardan ve yok oluştan arınmış, geçici mabetler oluşturabilmeye adamıştır.\nMaokai savaştığı sürece bir umut hep var olacaktır. Çünkü o, adayı kurtarabilecek tek şey olan el değmemiş can sularını özünde taşımaktadır. Eğer bir gün ada eski güzel günlerine dönebilirse, Maokai da çarpık görüntüsünden kurtulacaktır. Adalara uzun yıllar önce hayat bahşetmiş bu doğa ruhu, her şeyi eski haline getirene kadar yılmadan mücadelesini sürdürecektir."
    },
    {
        "name": "Master yi",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/80e5b987ed8bf072e8987afc3e5f75f02f5c2c84-1215x717.jpg?accountingTag=LoL",
        "champ_url": "https://universe.leagueoflegends.com/tr_TR/champion/masteryi/",
        "lore": "Ionia'nın iç bölgelerindeki eyaletlerden biri olan Bahrl'da bir zamanlar kimselerin bilmediği, güzel, huzurlu bir dağ köyü vardı. Wuju isimli bu köydeki Yi adlı oğlan çocuğu kılıç kullanmayı öğrenerek büyüdü ve sonu çok acı biten bir hayalin peşine düştü.\nÇoğu çocuk gibi Yi de şiirlere konu olmuş kılıçlar taşıyan ve ipek cüppeler giyen Wuju savaşçılarına hayrandı. Annesiyle babası kılıç yapımcısı olduğundan, Yi ailesinin atölyesine gelen savaşçıların üstünde iyi bir izlenim bırakmıştı. Sabahları annesiyle bahçede kılıç çalışıyor, akşamları ezberlediği şiirleri mum ışığında babasına okuyordu. Yi'nin Wuju ustalarına çırak olma yaşı gelince, ailesi onunla çok gururlanmıştı.\nYeteneğini ve disiplinini eğitimine de taşıyan Yi, beklentileri fersah fersah aştı. Kısa süre sonra “küçük usta” Yi'nin adını köydeki herkes duymuştu.\nYine de, bu alçakgönüllü öğrencinin aklı Ionia'nın geri kalanındaydı. En yüksek pagodaların zirvesinden, adını kimseden duymadığı uzak şehirler görüyordu. Ama kılıcını alıp dağdan inmek istediğinde eğitmenleri onu engelliyordu. Wuju, kılıç ustalığının paylaşılamayacak kadar kıymetli ve kan dökemeyecek kadar kutsal olduğuna inanan kişilerce kurulmuştu. Böylece yüzyıllar boyu dünyadan kopuk gelişmişti. İçyüzünü hiçbir yabancı bilmezdi.\nBütün bunlar, Yi'nin bir gün uzaklardaki şehirlerden yükselen devasa duman bulutlarını gördüğü gün değişti. Noxus birlikleri kıyı bölgelerinden işgale başlamıştı. Yerleşim yerlerini birbiri ardından fethedip eyaletleri döktükleri kanla kırmızıya boyuyorlardı. Ionia halkını Wuju'nun kutsal geleneklerine tercih eden Yi, İlk Diyar'ı savunanlara yardımcı olmaya gitti. Şaşkınlıkla seyredenlere bulanık görünecek kadar hızlı hareket ederek ön safları yarıp geçti. Daha önce Wuju köyü dışında hiçbir yerde görülmemiş, kör edici kılıç teknikleriyle düşmanı tarumar etti.\nBu tek kişilik ordunun namı, dağlardaki sis gibi dört bucağa yayıldı. Onun cesaretinden etkilenen diğer öğrenciler de çatışmalara katıldı ve hep birlikte en büyük savaşın yapıldığı Navori'ye gittiler.\nNoxus'lu komutanlar, Wuju'nun görmezden gelinemeyecek bir tehdit olduğunu fark ettiler. Bu rakipsiz savaşçıların nerede yetiştiğini araştırdılar. Bulduklarında da Wuju'ya acımasızca saldırdılar. Tüm köy bir gecede yok oldu. Hiçbir çeliğin dayanamayacağı kimyasal bir ateş köyün halkını ve kültürünü yeryüzünden sildi.\nSavaş nihayet sona erip hayatta kalan tek öğrenci olan Yi köyüne döndüğünde, onu harabeler karşıladı. Tanıyıp sevdiği herkes ölmüş, hatta toprağın büyüsü bile bozulup kirletilmişti. Böylece saldırının son kurbanı, bedeninde değil ama ruhunda onulmaz yaralar açılan Yi oldu. Wuju bilen başka kimse hayatta kalmadığı için “usta” unvanını sadece kendisinin taşıyabileceğini de kavramıştı.\nYi büyük kederinin etkisiyle inzivaya çekilmeyi seçti. Hayatta kalmanın verdiği suçluluğu bastırmak için sürekli idman yapıyordu ama eski ustalardan öğrendiği bilgiler zamanın sisleri arasında silinip gidiyordu sanki. Tek bir kişinin, koskoca bir kültürün mirasını koruyamayacağından şüphe etmeye başlamıştı ki beklenmedik bir karşılaşmayla tüm bakış açısı değişti.\nBir gün, maymuna benzeyen tuhaf bir vastaya Yi'yi düelloya davet etti. Master Yi yaratığın davetini istemeye istemeye kabul edip onu kolayca yendi. Ama vastaya pes etmedi. Her gün geri gelip yeniden dövüşmek istedi ve her gün daha da zekice numaralar bularak Yi'yi tepki verip doğaçlama hamleler yapmaya zorladı. Yi, yıllar sonra ilk defa Wuju'nun ruhunu yeniden duyumsamaya başlamıştı.\nİki savaşçı haftalar boyu dövüştü. Sonunda, yara bere içinde kalmış yabancı diz çöküp kendini Shimon kabilesinden Kong olarak tanıttı. Yi'den eğitim almak için yalvardı. Yi de bu pervasız ama kararlı savaşçının kendisine iyi bir öğrenci olabileceğini düşünüyordu. Öğretmenlik yapmaya başlayınca, kararlılığının yenilendiğini fark etti. Wuju tekniklerini bir sonraki kuşağa aktarmalıydı. Bu yeminin nişanesi olarak öğrencisine tılsımlı bir asa hediye edip, ismine ona duyduğu saygıyı gösteren bir ek yaptı. Kong o günden sonra Wukong adıyla tanınmaya başladı.\nŞimdi, Yi'nin kaybettiği yurdunu onurlandırabilmesi için birlikte İlk Diyar'ı geziyorlar. Böylece Yi adındaki “usta” (“master”) unvanına ne kadar layık olduğunu da gösterebiliyor."
    },
    {
        "name": "Mel",
        "region": "Noxus",
        "image_url": "https://cmsassets.rgpub.io/sanity/images/dsfx7636/universe/4de677b45fdaaa7874a030c6c8865e9ffdb6a0ba-1920x1080.jpg?accountingTag=LoL",
        "champ_url": "https://universe.leagueoflegends.com/tr_TR/champion/mel/",
        "lore": "Anne,\nBugün bir asker bana maskeni hediye etti.\nÖylesine parmaklarımı çatlaklarında, her bir çentiğinde gezdirdim; zaferle ayrıldığın her savaşın... ve kaybettiğin o savaşın bıraktığı yaralara dokundum.\nAz önce gemilerimizin Noxus sularına girmesiyle gerçeği kanıksamaya başlıyorum. Yine beni yalnız bıraktın. Ama bu kez geri döneceğini ummam mümkün değil.\nBunun aklımda yer etmesini istemezdin, biliyorum. Gurur duymamı söylerdin. Nihayet olmamı o çok istediğin “Kurt”a dönüştüm. Yine de merak etmeden duramıyorum, olmamı umduğun şey mi oldum? Yoksa olmama ihtiyaç duyduğun şey mi?\nÇok şey değişti. Yine de bir parçam on yıl önceki ben gibi kayıp. Düşünüyorum da Piltover'a ilk ayak bastığımda kuzenim Jago beni karşılarken bana resmen acıyordu. Benim teslim edildiğimi ve benim için geri dönmeyeceğini açıkça belli etmiştin. Yine de yaptığın onca şeye rağmen her kızın annesini özleyeceği gibi yıllar boyunca uykuya dalarken seni özledim. Her sabah ardında bıraktığın boşluğa gözlerimi açtım. Hayatımı o boşluğu doldurmaya çalışmakla, kendi annemin sevgisine layık olduğumu kanıtlamakla geçirdim.\nHayatımı atik ve kurnaz Tilki gibi yaşadım. Zaten başka şansım yoktu. Konsey'in güvenini kazandım ve Piltover'ı neredeyse avcumun içine almıştım. Keşke sen de bana güvenseydin anne... Kendimi bu karmaşanın içinde bulmazdım. Bunu yapmak zorunda kalmaz...\nHayır. O kadar basit değil.\nBeni kendince korumaya çalıştığını artık biliyorum. İçimde böylesine bir sihrin yattığını asla tahmin edemezdim. Ama senin ölümünden önce geçmişim hakkında gözden geçirmediğim çok şey olduğunun da farkındayım. Doğrusu bu düşüncelerde kaybolmamak elde değil. İşte bu yüzden seninle sırt sırta savaşabilmiş olmayı diliyorum. Bunca yıl Kara Gül tarafından avlanırken neler hissetmiş olabileceğini hayal bile edemiyorum. Fakat eğer bir kere olsun korktuysan bunun kendin için olmadığına eminim. Kino veya benim için korkmuşsundur. En nihayetinde sonunu da ben getirdim. Belki de korkulması gerekenin ben olduğumu hep biliyordun.\nÜzgünüm anne ama şehrimi koruduğum için pişman değilim. Zaten sen de hep “Güç fedakârlığı beraberinde getirir,” demiyor muydun? En temel ilken, yaptığın her şeyin mazereti... Bu ilkenin bana neler yaptığını hiç umursadın mı? Bize neler yaptığını? Bütün bunlara değdi mi? Her şeyin bedelini ödemek için geride kalan benim.\nBenden çok şey sakladın. Babam hakkındaki gerçeği. Kino'nun katilini. Ve belki de en önemlisi, Kara Gül'ün senden almaya çalıştığı intikamı... Şimdiyse hedefleri benim. Sanırım bunlar senin ve şu “Hilekâr” denen kadının yalanlarının yalnızca küçük bir parçası.\nBenden gizlediğin her şeyi açığa çıkarmaya niyetliyim.\nBu sözcüklerin sana asla ulaşmayacağını bilmek bana acı verse de umarım Volrachnun'dan beni seyrediyorsundur. Bu mektubu denize atacağım. Böylece belki de okyanusun derinlerine çekilir ve orada bir keresinde ölümün ta kendisini yendiğin Rokrund sahillerinin sularıyla bir olur.\nDoğduğum topraklara bir yabancı olarak varmak üzereyim. Kalplerindeki şüpheyi dillendirmeye cesaretleri olmasa da kendi muhafızlarımız beni gerçek bir Medarda olarak görmüyor. Gücü ödüllendiren ama kan dökerek gelişen bir ülkeye gururla benim ülkem diyemiyorum ve bu kaos devam ederken boş boş oturmayı planlamıyorum. Bana nasıl hayatta kalacağımı öğrettin anne. Bense kendime nasıl yaşayacağımı öğrettim. Sen bana Kurt'u benimsemem için baskı yapsan da ben asla Tilki'nin yolundan sapmayacağım.\nSenin istediğin şekilde olmayabilir ama... yuvama geri dönüyorum anne.\nVe burada bir fark yaratacağım.\nTa ki son nefesimi verene dek...\nKızın, Mel."
    },
    {
        "name": "Milio",
        "region": "Ixtal",
        "image_url": "https://cmsassets.rgpub.io/sanity/images/dsfx7636/universe/dd4af82c030747102e172282ad11f694c4a52562-1920x1080.jpg?accountingTag=LoL",
        "champ_url": "https://universe.leagueoflegends.com/tr_TR/champion/milio/",
        "lore": "Milio'nun hikâyesi nesiller önce, element ustası ikiz kız kardeşler Lupé ve Luné'yle başladı. Vidalion'un imtihanlarını aşmak ve Yun Tallara katılmak amacıyla Milio'nun ninesi Lupé toprak aksiyomunu, kız kardeşi Luné'yse ateş aksiyomunu örerek bir araya getirdi. Ancak Luné, Yun Tallara karşı komplo kurarken yakalanınca iki kız kardeş de onun işlediği suç yüzünden hüküm giydi ve cezalandırıldı. Lupé, Ixtal'ın en ücra köşelerine sürülürken Luné arkasında hiçbir iz bırakmadan ortadan kayboldu. Bu olayın ardından Lupé bir daha hiç kimseye güvenemedi.\nMilio dünyaya gelene dek ailesi yeni hayatlarına uyum sağlayabilmek için ellerinden geleni yaptı. Ailesinden sevgi ve neşe dışında bir şey görmeyen Milio ise köyündeki hayatın âdeta cennet olduğunu ve başka hiçbir şeye ihtiyaçları olmadığını düşünüyordu.\nMilio yeterince büyüdüğünde Lupé torununa aksiyomları öğretmeye çalıştı. Ailenin geri kalanının başarısız olduğu bu konuda Milio gelecek vaat ediyor ve elementlere doğal bir yatkınlık gösteriyordu ancak kuralları ve disiplinin katılığını kavramakta zorlanıyordu. Bu durum karşısında düş kırıklığına uğrayan Lupé, umudunu kaybederek Milio'yu eğitmeyi bıraktı.\nAncak Milio öğrenmeye kendi başına devam etti. Ninesinin rehberliğinden uzaklaşınca onun dayatmaya çalıştığı kısıtlamaları da görmezden geldi. Doğrudan doğayı inceleyerek kendi kurallarını oluşturdu ve nihayetinde ninesinin ona öğretmeyi reddettiği tek aksiyom olan ateş aksiyomunda ustalaştı.\nAncak ateşle ilgili bir şey Milio'nun canını sıkıyordu. Bu kadar yıkıcı olması gerekiyor muydu gerçekten? Özellikle de Milio onunla çok daha fazlasını yapabileceğini düşünürken...\nMilio bu sorunun cevabını bir yaz gecesinde ateşböceklerinin ışıltısını takip ederken buldu. Ateşböceklerinin peşinden giderken kendi köyünden, yaralanmış ve hareket edemeyen bir avcıyla karşılaştı. Avcının durumu kötüye gitmesin diye ateş aksiyomunu kullansa da yeterli olmadı. Köy şifacısının da çok uzakta olduğunu bildiğinden çaresizlik içinde aksiyomu iyileştirebilen bir güce dönüştürmeye çalıştı.\nYarasına tampon yapmak için ellerini avcının karnına yerleştirdiğinde bir sıcaklık hissetti. Bu his o kadar tanıdık ve yatıştırıcıydı ki sanki doğrudan avcının ruhuna veya içindeki aleve dokunuyordu. Hemen ardından aynı alevi kendi içinde hissetti. Ağaçların, yaprakların içinde bile hissedebiliyordu. Sanki ormanın dört bir köşesi sıcacık bir kamp ateşi gibi yanıyor ve canlanıyordu.\nTüm enerjisiyle bu duyguya odaklandı ve doğanın ona öğrettiklerini kullanarak hissettiği alevi ortaya çıkarmaya çalıştı. Çabalarının sonucunda sıcakkanlı bakışlara sahip küçük ve ürkek bir yaratık belirdi. Milio onu avcının yarasının üstüne yerleştirince yaratığın, yani kendi içindeki alevin, avcının yarasını içeriden dışarıya doğru iyileştirdiğini hissetti.\nO gece tümüyle yepyeni bir aksiyom keşfeden Milio, bu güce “nazik alev” adını verdi.\nMilio bu olayın ardından ne bulduğunu göstermek için hemen ailesinin yanına koştu. Gözlerinin önünde avucunun içinde mutlulukla dans eden başka bir nazik alev veya kendi deyişiyle “kankateş” oluşturdu. Bunu gören ailesi Milio'nun yeni gücünü sevinçle karşıladı.\nAncak Milio'nun bu başarısı ninesi Lupé'yi tedirgin etti.\nMilio'nun bu kadar genç bir yaşta aksiyomlarda ustalaştığını gören Lupé, torununun ailenin geri kalanının başaramadığı işi başardığını anladı. Milio yetenekleriyle ailenin sürgününü nihayet sona erdirebilir ve Ixtal'ın yönetici sınıfındaki hak ettikleri mevkiye dönmelerini sağlayabilirdi. Ancak Milio'nun ateşe karşı duyduğu hayranlık ve geleneksel aksiyom öğretilerine ters düşerek gelişen yetenekleri Lupé'yi huzursuz ediyordu.\nYine de Lupé sahip olduğu her şeyle bu son kurtuluş şansına sımsıkı sarıldı. Tüm odağını Milio'ya vererek onun yeteneklerini geliştirip şekillendirdi. Onu köyden ayrılmaya ve Ixaocan'a gitmeye hazırladı. Böylece Milio, Lupé'yi kız kardeşinin başarısızlıklarının omuzlarına yüklediği yükten nihayet kurtarabilecekti. Milio kendisine verilen sorumluluğun ağırlığını hissedebiliyordu ve evden bir başına ayrılma düşüncesi bile onu dehşete düşürmeye yetiyordu. Ancak ailesini her şeyden çok seviyordu ve onları mutlu edecekse gereken cesareti toplamaya hazırdı.\nYolculuk hazırlıkları devam ederken Milio ve ninesi Milio'nun “fırıncık” adını verdiği özel bir sırt çantası tasarladı. Milio bu çanta sayesinde daima alev alev yanan kankateşlerini yanında taşıyabilecekti. Derken ayrılık günü gelip çattı ve henüz on iki yaşındaki Milio içten içe üzülse de kocaman bir gülümsemeyle köyünden ayrıldı. Yanına yalnızca sadık fırıncığını ve ailesinin onun için hazırladığı birkaç parça yeni kıyafeti aldı.\nMilio Ixtal'ı baştan aşağı dolaştı, ormanın tüm zorluklarına göğüs gerdi, yıldızların altında kamp yaptı, yol boyunca bir sürü arkadaş edindi ve ailesine sık sık heyecan dolu maceralarını tüm ayrıntılarıyla anlattığı mektuplar yazdı. Bu uzun mu uzun yolculuğun sonunda nihayet Ixaocan'a vardı. O günden beridir de Vidalion'a meydan okumak için şehirdeki eğitimini sürdürüyor.\nTabii bu “nazik alevlere sahip çocuk” pek çok kişinin dikkatini çekti. Şehrin altındaki hapishanede yatan ve harekete geçmek için fırsat kollayan Luné de bunlardan yalnızca biri. Milio bile şehirde nereye giderse gitsin peşini bırakmayan söylentilerin farkında ama bunlara kulak asmak yerine Yun Tallara katılmaya ve ailesini gururlandırmaya odaklanıyor."
    },
    {
        "name": "Miss fortune",
        "region": "Bilgewater",
        "image_url": "https://cmsassets.rgpub.io/sanity/images/dsfx7636/universe/7a7dfab84bcd6b60f46152918923ef939b9ddb6a-1215x717.jpg?accountingTag=LoL",
        "champ_url": "https://universe.leagueoflegends.com/tr_TR/champion/missfortune/",
        "lore": "Bilgewater’ın, deniz suyu yüzünden tuz kaplı olan labirent gibi sokaklarında adını duyurabilmiş herkes gibi Sarah Fortune da elini bol bol kana bulamıştır.\nÜnlü silah hanımı Abigale Fortune'un sevgili kızı Sarah, mutlu çocukluğunun büyük bir kısmını sahilin hemen yakınında yer alan adacıktaki silah atölyesinde ateşleme çarklarını zımparalayarak, tetikleri ayarlayarak ve hatta özel yapım mermiler dökerek geçirdi. Annesi işinde o kadar ustaydı ki artık ünü efsaneye dönüşmüş, ısmarlama yaptığı tabancalar pek çok zengin soylunun koleksiyonunda kendine yer bulmuştu.\nAma bazen bu güzelim silahları, fena amaçları ve kötü niyetleri olanlar da arzulardı.\nBunlardan biri de Bilgewater’ın yeni palazlanan yağmacılarından biri olan ve ekibi tarafından Gangplank olarak bilinen korsandı. Bu kendine pek güvenen, gücünden epey emin genç haydut, Sarah’nın annesinden eşi benzeri görülmemiş bir çift tabanca yapmasını istedi. Annesi haydutla istemeye istemeye anlaştı ve tam bir yıl sonra, Gangplank silahlarını almaya geldi. Siparişinin bedelini ödemeye niyeti olmayan Gangplank, yüzünü pis bir atkıyla örtmüştü. Silahları zorla alacaktı.\nAbigale attığını iğne deliğinden bile vuracak kadar isabetli ve zarif bir işçiliğe sahip bir çift tabanca yapmıştı. Bu başyapıtların onun gibi pisliklere layık olmadığını söyledi. Gangplank’in gözünü kan bürümüş bir korsana dönüştüğünü görebiliyordu. Öfkeden deliye dönen Gangplank tabancaları kaptığı gibi silah ustasını kendi eserleriyle öldürdü, sonra da namlusunu kadının kızıyla kocasına çevirdi. Ardından sırf garazından atölyeyi yaktı ve her iki tabancayı da Fortune'ların mirasını Runeterra'dan tamamen silmek için yere fırlatıp parçaladı.\nSarah acı içinde uyandı. Ağır yaralanmıştı ama iki tabancanın kalıntılarını göğsüne bastırdı ve yanan yıkıntılardan sürünerek kurtulmayı başardı. Zamanla vücudu iyileşti; fakat kâbuslar ve karabasanlar yıllarca ona işkence edecekti.\nYine de tüm bunlara göğüs gerdi. İntikam almakta kararlıydı. Annesinin yaptığı tabancaları tamir etti. Kendini Bilgewater'ın yeni yağmacı kralı ilan eden ve en meşhur gemi kaptanlarını bile önünde diz çöktüren maskeli katil hakkındaki her şeyi öğrendi.\nBunlar önemli değildi. Sarah onunla bir kez daha karşılaştığında hazır olacaktı.\nBir gün, bir gemiye atlayıp Bilgewater’a gitti. İskelenin yamuk yumuk tahtalarına ayak basar basmaz ilk kurbanını öldürdü. Bu, litrelerce bira içmiş, başında ödül olan sarhoş bir korsandı. Sarah adamın cesedini aranan suçlular panosuna kadar sürükledi, sonra panodan bir düzine yeni “Aranıyor” ilanı koparıp şehre gitti.\nBir hafta içinde bu ilanların hepsi hallolmuştu ve Sarah tarafından aranacak kadar talihsiz olanların hepsi ya ölü ya da kelepçeliydi. Şöhreti hanlarda ve kumarhanelerde çabucak yayılmıştı. “Miss Fortune” olarak anılmaya başladı. Gangplank peşine düşüldüğünü asla anlayamayacaktı. Şehrin sokaklarında dolaşan sayısız ödül avcısından sadece biriydi.\nSonraki yıllarda, Miss Fortune’un hikâyeleri dünyanın dört bir yanına yayılmaya başladı. Hepsi birbirinden acayipti. İpek Hançerler’in elebaşını, kendi çaldıkları rom fıçısında boğdu. Gemisi Siren’i, eline koluna hâkim olmayı zor ve acılı bir yoldan öğrenen bir kaptanın elinden aldı. İnini Katliam Limanı’nda, yarı yarıya parçalanmış bir deniz canavarının içine kurmuş olan akıl hastası Karındeşen Doxy’yi takip etti ve kaçarken onu sırtından vurdu.\nTüm bunlara rağmen, yanında sürekli acımasız Dişli Kancalar tayfasını bulunduran Gangplank doğrudan yüzleşmek için fazla güçlüydü. Fakat Miss Fortune, Gangplank’i sadece öldürmekle yetinemeyeceğini biliyordu. O gün annesinin atölyesinde hayatını kaybeden kız, ancak Gangplank’in kibri ayaklar altında paramparça edildiğinde ve çalıp çırptığı her şey kül olduğunda rahat edecekti.\nZamanla etrafına müttefiklerden oluşan küçük ama çok sadık bir grup topladı. Bu grubu, vakti gelince içindeki intikam ateşini küllendirmek için kullanacaktı.\nMiss Fortune, Gangplank’e karşı harekete geçmek için her şeyini tehlikeye attı. Kurduğu planlar sayesinde Gangplank’in meşhur gemisi Ölü Havuzu, rıhtımın sığ sularında yanıp kül oldu ve zalim yağmacı kral tahtından indirildi. En güzeli de Bilgewater’daki herkesin bu düşüşe şahit olmasıydı. Her şey Sarah'nın hayal ettiği ve planladığı gibi gerçekleşmişti.\nVe dakikalar içinde sona ermişti.\nGangplank’in ortadan kalkmasıyla, şehirdeki diğer kaptanlar şehrin kontrolünü ele geçirmek için birbirlerine girdiler. Var olan ufak kanun kırıntıları da bir anda yok oldu. Binlerce masum vatandaş, savaşan tayfalar arasında kaldı. Miss Fortune istemeyerek de olsa gemisi Siren'in kaptanı olarak öne çıktı ve arkasına müttefiklerini de alarak, savaşan taraflara günümüzde bile bir şekilde geçerliliğini koruyan, hassas bir ateşkes anlaşması imzalattı.\nFakat bu liman şehrinde kalıcı olan çok az şey var ve Kaptan Fortune hâlâ yoluna çıkan yağmacılara, çete liderlerine ve diğer tehditlere adaleti kendi dağıtmak zorunda kalıyor.\nBilgewater için asıl savaş yeni başlıyor."
    },
    {
        "name": "Mordekaiser",
        "region": "Noxus",
        "image_url": "https://cmsassets.rgpub.io/sanity/images/dsfx7636/universe/501b0517a4a07fc650d6b9e1d8e5a330d85249da-1920x1038.jpg?accountingTag=LoL",
        "champ_url": "https://universe.leagueoflegends.com/tr_TR/champion/mordekaiser/",
        "lore": "Artık geçmişte kalmış bir çağda, kuzeyin vahşi topraklarını Sahn-Uzal adlı acımasız bir savaş beyi kasıp kavuruyordu. Kötücül inançlarının verdiği güçle, karşısına çıkan her kabileyi ve yerleşimi ezip geçerek temelini kan ve ölümle attığı bir imparatorluk kurmuştu. Fani yaşamının sonu yaklaşırken görkemli Kemikten Saray'da ilahlarının şölen masasında kendine ebediyen bir yer edindiğinden emindi.\nAma öldüğünde, karşısında ne görkemli salonlar buldu ne de şölen masaları. Onun yerine bomboş bir bozkırda duruyordu Sahn-Uzal. Etrafını maddi olmayan bir sis sarmıştı. Kulaklarını karmakarışık fısıltılar dolduruyordu. Zaman zaman yanından kendi yitişlerine doğru giden, hayaletsi şekillerden ibaret başka kayıp ruhlar geçiyordu.\nSahn-Uzal hiddetle dolup taştı. İnandıkları yalan mıydı? Yoksa dünya üzerine kurduğu tahakküm, böylesine istediği ölümsüzlüğü elde etmek için yeterli mi değildi? Bulup bulacağı, bu boşluktan ibaret olamazdı ama ucu bucağı da yok gibiydi. Kendisinden daha güçsüz ruhların yavaş yavaş sise karışıp dağılmasını ve yok olmasını seyretti.\nAma Sahn-Uzal yok olamazdı.\nHiddetten ve çektiği eziyetten çelikleşen iradesi onu bir arada tutuyordu. Bu ıssız yerdeki, anlamı ve kaynağı belirsiz fısıltılar zamanla berraklaşıp neredeyse anlayabildiği sözcüklere dönüştü. Bunun, yaşayanlar arasında kimsenin konuşmadığı Ochnun adlı lanetli bir dil olduğunu öğrendi. Sahn-Uzal'ın zihninin kalıntılarında kurnazca bir plan şekillenmeye başlamıştı. İki dünyayı ayıran perdenin öte tarafına akıl çelici fısıltılar yollamaya, kendisini dinlemeye cüret edenlere muazzam gücünü sunmaya başladı.\nSonunda bir grup büyücü, Sahn-Uzal'ı ölüler âleminden geri getirmeye karar verdi. Artık eti kemiği kalmamış olan yaratık, büyücüleri ruhunu eski zırhına benzeyen, kara metalden zırhlara bağlayarak onu tüm ölümlülerden daha güçlü kılmaya teşvik etti. Böylece demir ve nefretten oluşan devasa bir hortlak olarak yeniden dünyaya döndü.\nGözünü güç hırsı bürümüş büyücüler, onu önemsiz savaşlarında silah olarak kullanabileceklerini sanıyorlardı. Ama hortlak, büyücüleri oracıkta öldürdü. Silahları ve büyüleri ona işlememişti.\nBüyücüler onu emirlerine bağlamak için son bir çabayla çığlık çığlığa adını söylediler ama hiçbir faydası olmadı çünkü Sahn-Uzal yoktu artık.\nDünya dışı bir gümbürtüyle, Ochnun dilindeki hayalet adını söyledi: Mordekaiser.\nBöylece, ölümlü dünyayı ikinci kez fethetmeye başladı. Hırsı yine eskisi kadar büyüktü; fakat bu sefer, yaşarken aklının ucundan bile geçmeyecek kara büyülerden güç alıyordu. Mordekaiser büyücülerin korku dolu, dağılmakta olan ruhlarından kendisi gibi bir ölüm imparatoruna layık bir silah olan gürzü Alacakaranlık'ı yaptı ve topladıkları ordunun kontrolünü eline aldı.\nDüşmanlarına göre hortlak yalnızca katliam ve yıkıma önem veriyordu. Acımasız seferleri, kuşaklar dolusu insanın canını almıştı.\nTabii Mordekaiser'in planı bundan çok daha öteye gidiyordu. İmparatorluğunun merkezine Ölümsüz Hisar'ı inşa etti. Pek çok kişi yapının sadece bir saraydan ibaret olduğunu sanıyordu ama kimileri, sakladığı sırları öğrenmeyi başardı. Mordekaiser ölümle ve ruhlarla ilgili tüm yasaklı bilgileri edinmeye ve yaşamdan sonraki âlemi... ya da âlemleri anlamaya karşı büyük bir açlık duyuyordu.\nBu kadar büyük bir despotluk ona elbette sayısız düşman kazandırmıştı. Demir Hortlak'ı sonunda şaşırtıcı bir şekilde Noxii kabilelerinin kurduğu bir ittifak ve en yakın çevresinden gelen bir ihanet alt etti. Bu gizli hizip, ruhunu zırhına tutturan bağlantıları koparmayı başardı ve boş demir kabuğu gizli bir yere sakladı.\nMordekaiser böylece maddi âlemden sürgün edildi. Ama kimsenin bilmediği bir şey vardı: Mordekaiser bunların böyle olmasını planlamıştı. Hatta olanlar, tasarladıklarının önemli bir parçasıydı. Kaba kuvvet ve yalanlarla epey güç toplamıştı ama kaderinde Kemikten Saray'a erişmekten çok daha büyük şeyler olduğunu biliyordu.\nÖlüler diyarının bir zamanlar bomboş olan bozkırında Mordekaiser'i son hâkimiyeti sırasında öldürdüğü herkesin ruhları bekliyordu. Kara büyülerin etkisiyle çarpıtılmış olan bu ruhlar asla sonsuzluğa karışmayacaktı. Aralarından en güçlüleriyle ona adanmış, iradesine köle, ölümsüz ordusunu kurdu ama zayıflar bile işine yarıyordu.\nBu ruhları oluşturan narin maddeden ortaya yeni bir imparatorluk çıkaracaktı. Ona ait bir Ölüler Diyarı'nın yapıtaşları olacaklardı.\nRuneterra'da yüzyıllar geçti. Ölümsüz Hisar'ın çevresine başka bir imparatorluk kuruldu. Kadim tarihi araştıranlar Mordekaiser'in adını hâlâ korku ve hayranlıkla fısıldıyor. Onu tanımış ve hâlâ hayatta olan yaşlı varlıklarsa lanetle anıyor. En büyük korkuları, Mordekaiser'in kalıcı olarak dönmenin yolunu kendi kendine bulması.\nBöyle bir şey olmaması için dualar ediyorlar; çünkü onu durdurmanın hiçbir yolunu bilmiyorlar."
    },
    {
        "name": "Morgana",
        "region": "Demacia",
        "image_url": "https://cmsassets.rgpub.io/sanity/images/dsfx7636/universe/dc1bbb10a4d5ed7946d6a7eb12de7324309be314-1920x1149.jpg?accountingTag=LoL",
        "champ_url": "https://universe.leagueoflegends.com/tr_TR/champion/morgana/",
        "lore": ""
    },
    {
        "name": "Naafiri",
        "region": "Shurima",
        "image_url": "https://cmsassets.rgpub.io/sanity/images/dsfx7636/universe/b366641d047f674c3f13569f830acccf65b081e3-1920x1080.jpg?accountingTag=LoL",
        "champ_url": "https://universe.leagueoflegends.com/tr_TR/champion/naafiri/",
        "lore": "Zifiri karanlık Shurima gecelerinde çöl tazılarının ulumaları kadar iç ürpertici başka bir ses yoktur. Kupkuru esen rüzgârın taşıdığı dehşet verici çağrıyı duyanlar tek gözleri açık uyumaları ve güzelce dinlenmiş atlarını hazır olda bekletmeleri gerektiğini bilirler. Zira bu kumlarda kol gezen vahşi sürüler çölde rastladıkları hiçbir avın peşini kolay kolay bırakmaz.\nBu sürülerden özellikle bir tanesinin açlığı sıradan hayvanlara kıyasla çok daha derin ve çok daha eskiye dayanıyor. Ancak çağlar boyunca boğazından tek bir lokma geçmemiş hayvanlar bu denli aç olabilir.\nNaafiri bir mahzenin içinde, ruhu kadim bir hançere bağlı halde yüzyıllarca beklemişti. Ne hareket edebilen ne de çıt çıkarabilen silah öylece dururken Naafiri'nin ruhu dalıp dalıp geçmişe, darkinlerin lideri olmasına ramak kalan o kudretli günlere gidiyordu. Gücüyle alt edemeyeceği tek bir darkin bile yoktu. İşte tam da bu yüzden önderleri olmayı sonuna kadar hak ediyordu. Fakat bu, o suret müsveddesi Myisha'nın kendisini kandırıp ruhunu lanetleyerek bu cansız çelik bıçaklara hapsetmesine engel olamamıştı.\nUtanç ve pişmanlık tüm benliğini sarmıştı. Ah, bir şansı daha olsaydı... Yeni bir beden bulabilseydi. Yeni bir aracı.\nİhtiyacı olan tek şey hançerin sapını kavrayacak bir eldi. Tek bir dokunuş.\nNihayet mezarının kapısı büyük bir gümbürtüyle açıldı. Beklediği gün gelmişti. Asırlar sonra ilk kez hafif hafif üstüne vuran çöl rüzgârının dinginliğini hissetti. Ama hissettiği tek şey bu değildi. Bir insan.\nGeldi işte. Yeni bedenim. Benim zavallıcık, bihaber bedenim, diye düşündü darkin ruhu.\nFakat gelen kişi Naafiri'nin büyüsünün farkındaydı. Metalden bir maşayla dikkatlice tuttuğu hançeri kalın, kurşun sırlı bir kumaşın üstüne yerleştirdi. Hançere dokunmamaya büyük özen gösteren adam onu sıkıca sardı ve batan güneşin altında yola koyuldu.\nAdamın atı kumda ağır adımlarla ilerlerken Naafiri ümidini yitirmeye başladı. Bu metal hapishaneye mahkûm mu olmuştu? Onu aciz kılan, uyanıkken gördüğü bu kâbus ebediyen sürecek miydi?\nGünbatımı yaklaşırken atın tırısa kalktığını hissetti. Çöl tazılarının uzaklardan rüzgârla taşınan ulumalarını duyabiliyordu.\nFırsat bu fırsattı.\nDarkin tek bir söz söylemeden, çıt dahi çıkarmadan hayvanlara seslendi. Adamı avlamaya gelirlerse belki bir şansı olabilirdi. Adamın hançere parmağının ucuyla dokunması bile bedenini ele geçirmesine yeterdi. Sonra onu yıllar boyunca içinde biriktirdiği arzularına ulaşmak için kullanabilir ve nihayet pişmanlıklarından azade olabilirdi.\nTazılar yanlarında bitivermişti, salyalarını akıta akıta dişlerini gösteriyorlardı. Naafiri'yi taşıyan adam bir eliyle kumaşa sarılı hançeri sıkıca kavradı. Hançer serbest kalırsa neler olabileceğini hayal bile etmek istemiyordu. Diğer eliyle kılıcını çekti ve kendini sürüye karşı savunmaya çalıştı.\nFakat kendisi de atı da dört bir koldan etraflarını saran sivri dişlerden nasibini almış, paramparça olmuştu. Tazılar onlardan geriye kalan her bir parçayı vahşice midelerine indirmişti.\nHançeri bile.\nÇevresinde hissettikleri başını döndürürken Naafiri önünde uzanıp giden dünyaya odaklanmakta zorlanıyordu. Asırlardır ilk kez duyduğu havanın kuru kokusu burun deliklerini yakmıştı. Sıcak kanın paslı tadı hâlâ ağzındaydı. Köpeklerden her birini sürüdeki başka bir köpeğin gözünden görebiliyordu sanki.\nBenlik duygusu un ufak olurken kafası karmakarışıktı. Çöl tazılarına dönüşmüştü. Tazılardan bir tanesine değil, sürünün tamamına. İçine hapsolduğu hançer köpeklerin bedeniyle bütünleşmişti.\nFeleğin cilvesi işte. Bir tane isterken onlarca beden bulmuştu ama bedenlerin bir tanesi bile büyük emellerine ulaşmasını sağlayabilecek türden değildi. Tazılar onu iğrendirmişti. Kokularından, pirelerinden ve en önemlisi de bir arada yaşama ihtiyaçlarından nefret ediyordu.\nAma zamanla yeni bedenlerinin gerçek tabiatını kavramaya başladıkça darkinin hoşnutsuzluğu da azalmaya başladı. Yabani olsalar da tazıların ortak bilinçleri kendine has bir bilgelik barındırıyordu. Köpekler tek başlarına kalsalardı açlıktan ölürlerdi. Ancak bir aradayken yenilmez bir yırtıcıya dönüşüyor, canlarının istediği avla ziyafet çekiyorlardı. Sürüde sen ben yoktu, hüküm süren tek şey birlikti.\nNaafiri bu durumun sadece çöl tazıları için geçerli olmadığının farkına varmıştı. Balıklar, karıncalar ve insanlar da aynıydı. Hatta darkinler bile.\nGeçmişi bir kez daha gözünün önüne geldi. Güdülen onca kin ve darkinleri paramparça eden kişisel hırslar, Runeterra'nın azılı katilleri olarak sonuna kadar hak ettikleri tahtın mutlak sahibi olmalarına engel olmuştu.\nAma artık bir umut vardı. Yapması gereken tek şey kardeşlerini bulup onlara sürünün bilgeliğini anlatmaktı."
    },
    {
        "name": "Nami",
        "region": "Runeterra",
        "image_url": "https://cmsassets.rgpub.io/sanity/images/dsfx7636/universe/e42e42fb196ed82d51fb13b9d01f985bc28bb16c-1215x717.jpg?accountingTag=LoL",
        "champ_url": "https://universe.leagueoflegends.com/tr_TR/champion/nami/",
        "lore": "Denizlerin genç ve inatçı vastayası Nami, mistik Dalga Çağıran asasını kullanarak dalgalara şekil verir ve diğer Marai'leri tehlikelere karşı korur. Türünün okyanusu terk ederek karaya ayak basan tek örneği olan Nami, karşısına çıkan imkânsızlıklara karakter, kararlılık ve cesaretle göğüs geriyor.\nTargon Dağı’nın batısındaki denizlerde Marai olarak bilinen bir vastaya kabilesi yaşar. Bu yarı insan yarı balık yaratıklar, uzun zaman önce denizin derinliklerinde bir yarık keşfetmişti. Yarığın içindeyse bütün yaşam formlarını ortadan kaldırmak isteyen korkunç bir karanlık bulunuyordu.\nMarai'ler, köylerinin ortasına içinde göklerin büyüsünü taşıdığı söylenen ay taşı isminde ışık saçan bir taş yerleştirmişti. Zihinde iz bırakan ruhani ışığı Marai'leri derinliklerden tırmanan yaratıklardan korur. Her yüz yılda bir ay taşının ışığı solmaya başlar. İşte tam o anda kabile en güçlü savaşçısını seçerek ona Dalga Çağıran unvanını verir.\nArdından Dalga Çağıran, yarığın buz gibi karanlığına dalıp dehşetlerine göğüs gererek derinliklerden bir inci çıkarmalıdır. Dalga Çağıran başarılı olması hâlinde kıyıya çıkar ve inciyi Targon’un zirvelerinden gelen ışıltılı gezgine vererek karşılığında bir ay taşı alır. Bu birçok kişinin kaderini etkileyen zorlu bir törendir; ancak bu takas, karanlıkların içerisinde yaşayan yaratıkları uzak tutar. Geçmişte Marai'ler inciyi getirmesi için en seçkin savaşçılarından bir bölük gönderirdi; fakat zaman içinde gönderdikleri kuvvetin büyüklüğüne bağlı olarak canavarların da sanki onların enerjileriyle beslenirmişçesine daha güçlü hâle geldiğini öğrendiler. Koskoca ordular aşağıdaki korkunç yaratıklar tarafından paramparça edilirken; dalgaları kontrol eden Marai asasını taşıyan tek bir gözcü, derinliklerdeki tehlikelerden kaçmayı başararak inciyle birlikte geri dönebiliyordu.\nNami hep Dalga Çağıran olmak istese de, genç ve aceleci biriydi. Marai'ler arasında vahşi bir savaşçı olarak tanınıyor, inatçı kişiliğiyse sık sık başının derde girmesine neden oluyordu. Ay taşı, Nami’nin gençliğinde yüz yıldır ilk defa yeniden solmuştu. Nami, Dalga Çağıran sınavına katıldı. Ancak aceleciliği nedeniyle, kabilenin ileri gelenleri savaşlar esnasındaki sakinliği ile tanılan Rasho'yu Dalga Çağıran olarak seçmişti.\nRasho vakit kaybetmeden derinliklerin içinde kayboldu. Aradan bir hafta geçti, sonra bir hafta daha. Marai'ler koca bir ay boyunca onun geri dönmesini beklese de Rasho'dan bir iz bile yoktu. O güne dek geri dönmeyi başaramayan bir Dalga Çağıran olmamıştı.\nKabile ileri gelenleri bekleyip tartışırken ay taşı giderek daha da soluyordu ve Nami eğer biri Dalga Çağıran unvanını kısa zaman içinde almazsa her şeyin yok olacağını biliyordu.\nBu kişi belki de o olmalıydı.\nNami, annesinin deniz asasını alarak derinliklere doğru yola çıktı. Birkaç gün sonra inci, kayıp Dalga Çağıran asası ve gözlerindeki dehşetle geri döndü. Saygısızlığı karşısında öfkelenseler de, köyün ileri gelenleri Nami'nin cesaretine hayran kalarak onu resmen Dalga Çağıran ilan ettiler. Nami denizin yüzüne çıktı ve dalgaları takip ederek karada yürüyen kişiyle buluşmak için kıyıya yüzdü.\nAncak ona taşı getirecek kişi ortada yoktu. Onun yerine yaşlı bir kadın kıyıda bekliyordu.\nBüyükanne ve büyükbabası son Dalga Getiren takasına şahitlik eden kadın, ortada bir ay taşı olmadığını açıkladı. Yalnızca Ay'ın Sureti olarak bilinen yaratık ay taşı oluşturabiliyordu ve o Targon'dan kaçmıştı.\nBu durum Nami için kabul edilemezdi. Onu bularak ay taşını getireceğine yemin etti. Halkının yaşamı buna bağlıydı.\nMistik Dalga Çağıran asasının gücünü kullanarak yüzgeçlerinin altında hiç durmadan dönüp duran hareketli bir su birikintisi oluşturan Nami, karaya çıkarak arayışını sürdürdü.\nDalga Çağıran, içindeki kararlılıkla yepyeni bir dünyaya doğru yola çıkmıştı."
    },
    {
        "name": "Nasus",
        "region": "Shurima",
        "image_url": "https://cmsassets.rgpub.io/sanity/images/dsfx7636/universe/bff6b7362b42e604dca1fcaac70b557ce5e92f97-1215x717.jpg?accountingTag=LoL",
        "champ_url": "https://universe.leagueoflegends.com/tr_TR/champion/nasus/",
        "lore": "Nasus'un zekâsı, Yükselmişlerin arasına katılmadan çok önce keşfedilmişti. Bilgiye aç bir öğrenci olarak daha on yaşına basmadan Shurima'nın en büyük tarihi ve felsefi eserlerini ezberlemiş ve yorumlamıştı.\nFakat küçük kardeşi Renekton onun bu tutkusunu paylaşmıyor, çabucak sıkılıp etraftaki diğer çocuklarla kavga etmeyi tercih ediyordu. Yine de iki kardeş birbirine pek yakındı ve Nasus kardeşine göz kulak olmaya çalışır, onun başının fazla büyük bir belaya girmesine engel olmak için uğraşırdı.\nNasus reşit olduğunda seçkin ve prestijli Güneş Loncası'na davet edildi. İmparatorluğun en iyi öğretmenlerine sahipti. Çok geçmeden strateji ve planlama alanlarındaki yetkinliği arttı ve nihayetinde Shurima tarihindeki en genç general oldu. Her ne kadar başarılı bir asker olsa da onun dehası savaşlarda mücadele etmekte değil, bu savaşları planlamada ortaya çıkıyordu.\nEmpati konusunda da üstün olan Nasus, sorumluluklarına büyük önem veriyordu; askerlerinin erzak ihtiyaçlarına, zamanında maaşlarını almalarına ve adil muamele görmelerine dikkat ediyordu. İmparatorun fani ordularını birçok zafere taşıdı. Emrindeki herkes ona derin bir saygı duyuyordu. Eninde sonunda kardeşi Renekton da orduya katıldı ve Nasus'un komutası altında güvenilir ve yetenekli bir savaşçı olarak yükseldi.\nFakat Nasus, zaferlerine ve başarılarına rağmen savaşmaktan keyif almıyordu. İmparatorluğun hızla genişlemesi için savaşın en azından şimdilik gerekli olduğunu anlayabiliyordu. Fakat Shurima'ya bulunabileceği en büyük katkının, her bir fetih sonrası elde ettikleri bilgilerin toplanması ve korunması olduğunu düşünüyordu. Bozguna uğratılan medeniyetlerin bütün kitapları, parşömenleri ve öğretileri Nasus'un emriyle imparatorluğun dört bir köşesindeki büyük kütüphanelerde muhafaza ediliyordu. Nasus bu eserlerin gelecek kuşaklara bilgelik ve aydınlanma sunacağına inanıyordu.\nOnyıllar süren hizmetinin sonunda Nasus gaddar, korkunç bir hastalığa yakalandı ve doktoru generalin bir hafta içinde öleceğini duyurdu.\nShurima halkı yasa boğuldu. Nasus onların en parlak yıldızıydı ve herkesçe seviliyordu. İmparator bu olağanüstü adamın başarılarının Güneş Kursu'nun önünde tartılması için Yükseliş'e Ermişler Ordusu'nda bir ilah savaşçı olan Setaka'yla görüştü.\nBir gün geçtikten sonra Setaka'nın elçileri, Nasus'un Yükseliş'le kutsanacağını doğruladı. Hastalığına rağmen hemen ritüele katılması gerekiyordu.\nArtık bir savaş lideri olan Renekton, ağabeyinin yanında olmak için derhal eve döndü. Nasus'un derisinin yitip gittiğini, kemiklerinin de cam kadar kırılgan olduğunu gördüğünde şok oldu. Öylesine zayıflamıştı ki, Güneş Kursu'nun ışığı kürsüye yansıdığında son basamakları çıkacak takatı kalmamıştı.\nRenekton ağabeyini, kendi hayatından daha çok önemsiyordu. İtirazlarına rağmen Nasus'u kürsüye taşıdı ve yok olmayı kendi isteğiyle kabul etti.\nFakat Renekton beklendiği gibi yok olmadı. Işık dağıldığında bir değil, iki ilah savaşçı ortaya çıktı. Her iki kardeş de yalnızca hayatta kalmamış, aynı zamanda yükselmişti. Nasus artık uzun vücudu ve çakal başıyla bilgeliğin ve gücün sembolü haline gelmiş, kardeşi Renekton ise timsaha benzeyen kaslı bir deve dönüşmüştü.\nNasus'a fanilerin akıl bile erdiremeyeceği güçler bahşedilmişti. Onun için Yükseliş'in en büyük avantajı, ömürler boyu araştırma yapabilecek ve düşünebilecek olmasıydı. Ama bu, eninde sonunda onun en büyük laneti olacaktı.\nAncak şu anda daha çok Renekton'un bir anda artan vahşiliğinden endişeliydi. Şehrin sonunda Shurima topraklarına katıldığı Nashramae kuşatmasında Nasus, kardeşinin büyük kütüphaneyi yerle bir ettiğini ve ona karşı çıkan herkesi katlettiğini öğrendi. Bu, iki kardeşin birbirinin kanını dökmeye en yakın oldukları andı. Yıkıntıların ortasında silahlarını çekmiş, karşı karşıya duruyorlardı. Renekton'un öfkesini dindirmeyi başaran ve utanç içinde dönüp gitmesine yol açan şey, Nasus'un sert ve hayal kırıklığına uğramış ifadesiydi.\nAsi eyalet Icathia'ya karşı yapılan savaş, birçok Yükselmiş'i değiştirdi. Şahit oldukları dehşet, içlerinde bir boşluk oluşturmuştu ve artık daha çabuk öfkeleniyorlardı. Nasus yüzyıllar boyunca kendisini araştırmalarına verip ölümsüz kardeşlerine ne olduğunu ve gelecekte onları nelerin beklediğini anlamaya çalıştı.\nİmparator Azir'in Yükseliş'i sırasında her şey ters gittiğinde Nasus ve Renekton, başkentten uzaktaydılar ve haberleri alır almaz geri döndüler. Fakat çok geç kalmışlardı... Yüzlerce Shurima'lı cesedinin üstünde Azir'e ihanet eden ve saf enerjiden oluşan habis varlık Xerath'la savaştılar, ancak onu yenemediler. Öfkeyle dolup taşan ve belki de Nashramae'de yaptıkları için bağışlanmak isteyen Renekton, Xerath'ı şehrin altındaki İmparator Mezarı'na sürükledi ve Nasus'tan onları içeri mühürlemesini istedi.\nNasus kardeşini reddederek başka bir çözüm bulmaya çalıştı ama başaramadı. Vicdan azabıyla kardeşini ve Xerath'ı sonsuza kadar dibi olmayan bir karanlığa kapattı.\nGücü Xerath'ın sihri tarafından çekilmiş olan Güneş Kursu gökyüzünden düştü ve geriye kalan her ilah savaşçı, bu kaybın acısını ölümsüz kalbinde hissetti. Şehrin vahasından akan kutsal sular kesilince tüm Shurima'ya açlık ve ölüm yayıldı. Diğer Yükselmişler bir süreliğine paramparça olan imparatorluğu bir arada tutmaya çalıştı ama sonunda aralarındaki rekabet birbirleriyle savaşmalarına yol açtı. Tamamen içine kapanan Nasus, suçluluk hissiyle mahvolmuştu. Çölün yavaş yavaş yuttuğu boş harabelerde dolaşıyor, kaybettiklerinin yasını tutuyordu.\nAradan yüzyıllar geçti ve Nasus önceki hayatını ve amacını neredeyse tamamen unuttu. Ta ki İmparator Mezarı, faniler tarafından yeniden keşfedilene ve mührü kırılana dek. Nasıl olduğunu bilmiyordu ama Xerath özgür kalmıştı.\nKadim güç Nasus'un bedeninde yeniden uyanmıştı. Fakat o bile Azir'in yeniden doğuşunu ve Güneş Kursu'nun kumların altından bir kez daha yükseldiğini gördüğünde şaşkına döndü. Xerath hâlâ ciddi bir tehdit oluştursa da Nasus yeni ilah imparatorun gelecekte rehberliğe ihtiyaç duyacağını biliyordu.\nVe binyıllar boyunca ilk kez, umut içinde yeniden yeşerdi. Sevgili kardeşi Renekton'a da kavuşabilir miydi acaba?"
    },
    {
        "name": "Nautilus",
        "region": "Bilgewater",
        "image_url": "https://cmsassets.rgpub.io/sanity/images/dsfx7636/universe/0381e43e608994c7c4cd30b4bea8b2af00b44401-1215x717.jpg?accountingTag=LoL",
        "champ_url": "https://universe.leagueoflegends.com/tr_TR/champion/nautilus/",
        "lore": ""
    },
    {
        "name": "Nidalee",
        "region": "Ixtal",
        "image_url": "https://cmsassets.rgpub.io/sanity/images/dsfx7636/universe/ce81792e63289284421213175eaff353fc6c456d-1215x717.jpg?accountingTag=LoL",
        "champ_url": "https://universe.leagueoflegends.com/tr_TR/champion/nidalee/",
        "lore": "Büyük Sai'nin haşin çöllerinden çok çok uzakta, büyük savanaların ve dağ bozkırlarının ardında Ixtal ve Shurima'nın sınırında devasa ormanlar vardır. Bu gizemli ormanlar vahşi hayvanların, fantastik canavarların ve canlılarla dolu sık ağaçların evidir. Karşı konulamaz bir güzellikle beraber tehlike ve ölüm de bu ormanlarda kol gezer.\nYavru bir yaban kedisi suretindeki Nidalee'nin bu ormanın kalbinde nasıl bir başına kaldığını kimse bilmiyor. Ancak ormanın en vahşi kedileri olan pakaa'ların dikkatini çeken şeyin Nidalee'nin ağaçların arasında yankılanan ağlama sesleri olduğu aşikâr.\nYavrularıyla birlikte dolaşan bir anne pakaa Nidalee'ye doğru yaklaştı. Belki Nidalee'nin kokusundan belki de annelik içgüdüsünden ötürü görkemli kedi hiç tereddüt etmeden bu tuhaf görünüşlü yavruyu kabullendi. Kimi zaman yol göstererek kimi zaman da sürükleyerek Nidalee'yi inlerine kadar götürdü. \nNidalee onu kendilerinden biri olarak benimseyen pakaa'ların yanında bir orman yaratığı gibi yetişti ve diğer pakaa yavrularıyla oynayarak büyüdü. Dişleri ve pençeleriyle avlanmayı, ormanda gizlice avını takip etmeyi öğrendi. Kabiliyetli bir avcı olarak sürüsünde kendine bir yer edindi.\nTüm bunlara rağmen Nidalee zaman zaman bedeninin kontrolünü kaybetmeye başladı. Durup dururken patileri tuhaf görünümlü tüysüz el ve ayaklara dönüşüyor, sivri dişleriyse köreliyordu. Bedeni yarı dönüşüm geçirmiş, ateşten sayıklar vaziyette sık sık ininden dışarı çıkıyor ve iki tuhaf suretin silik siluetlerini takip ediyordu. Belirsiz fakat hoş sözlerle fısıldıyorlardı ona. Her ne kadar kedigil ailesi onu yabancılara karşı dikkatli olması konusunda uyarmış olsa da onların bu fısıltıları Nidalee'nin içinde rahatlık ve sıcaklık hissi oluşturuyordu.\nUyarılarında haklılarmış da...\nGenç avcının Kiilash'larla ilk karşılaşması, yaz yağmurlarının en şiddetli olduğu vakitteydi. Bu vastaya avcılar her mevsim ormanda kudretli avlar arar ve bu avların parçalarını, becerilerini kanıtlayan ganimetler olarak saklarlardı. Nidalee'nin annesi onları uzaklaştırmaya çalıştı fakat avcılar onu kılıçları ve mızraklarıyla yaraladı.\nKiilash'lar tam da yaşlı yaban kedisine son darbeyi indirecekken Nidalee saklandığı yerden atılarak acı ve öfkeyle kükredi. Onlara bıçak gibi keskin pençeleri ve dişleriyle saldırdı. Karşılığında Kiilash'lar çok daha güçlü silahlarla onun üstüne çullandı. \nAma farklı bir şey vardı.\nUzun yıllardır saklı kalmış, başka bir mirasa ait olan ruhun içinde uyandığını hissedebiliyordu. Pakaa'dan insan benzeri bir canlıya dönüşerek kedi gibi refleksleri ve narin parmaklarıyla, avcılardan birinin savurduğu mızrağı alarak düşmanlarına doğrulttu. Bunu gören Kiilash'lar hırlayarak ve tıslayarak karşılık verdi. Nidalee şaşırtıcı bir şekilde söylediklerinin bir kısmını anladığını fark etti.\nArkalarına bakmadan kaçan avcılar, Nidalee'ye lanetler okuyarak ve Vastayashai'rei atalarını yardıma çağırarak uzaklaştı.\nMızrağı bir kenara fırlatan Nidalee son nefesini vermekte olan annesinin yanına sokuldu. Kardeşleri yeni suretinden ötürü en başta ona temkinli bir şekilde yaklaşsa da onun tanıdık kokusunu aldıktan sonra içlerine su serpildi. Artık annelerini kaybettikleri için, genç şekil değiştiriciyi liderleri olarak kabul ettiler. O gün Nidalee, ormanını bütün tehlikelere ve yağmacılara karşı sonsuza dek koruyacağına dair yemin etti.\nNidalee zamanla gücünü kontrol etmeyi öğrendi. Artık kolaylıkla suretini değiştirebiliyordu. Üstelik yeni suretinde daha hünerli hale gelmişti. Çevresinden yararlanmayı öğreniyor, pakaa'ların hiç görmediği silahlar ve tuzaklar hazırlıyordu. Can Eriği'nden şifalı merhemler yaparken bölgesini korumak ve aydınlatmak için de tohumlar ve çiçeklerden faydalanıyordu. Bir yandansa zihninin bir köşesinde kendisinin suret değiştirebilen tek pakaa olup olmadığı sorusu dolanıp duruyordu.\nNidalee'nin bukalemun gezgin Neeko'yla tanışmasına, belki de kendi ırkına benzer birini bulma arzusu sebep olmuştu. Sebebi ne olursa olsun, ikili bir süreliğine etle tırnak gibiydi. Nidalee yeni ve meraklı arkadaşına akıl hocalığı yapmaktan büyük keyif alıyordu ve ikisi birlikte ormanın sayısız harikalarını keşfederken çok eğleniyordu. Ta ki Neeko, Shurima'nın kıyılarının ötesinde kendi kaderini takip etmek üzere ayrılana dek...\nSık ağaçlarla kaplı orman hâlâ dünyanın gerçek anlamda yabani kalmış tek yeri olmaya ve Nidalee için bile gizemini korumaya devam ediyor. Yine de genç avcı, nadiren yaşadığı sessiz anlarda kendini kökeni ve Kiilash'larla karşılaşması hakkında düşüncelere dalmış halde bulabiliyor ve bunların arkasındaki gerçeği öğrenip öğrenemeyeceğini merak ediyor."
    },
    {
        "name": "Nilah",
        "region": "Bilgewater",
        "image_url": "https://cmsassets.rgpub.io/sanity/images/dsfx7636/universe/0b63dba67e71846815d071f4cc0b55188bc7651e-1920x1080.jpg?accountingTag=LoL",
        "champ_url": "https://universe.leagueoflegends.com/tr_TR/champion/nilah/",
        "lore": "Yüzünde sürekli ürkütücü bir gülümsemeyle dolaşan, kendinden emin ve şen şakrak bir kadın olan Nilah'nın Bilgewater'a ani gelişi şehri birbirine kattı. Saldırgan deniz yılanlarıyla yaptığı düellolar sınırları aşan kabiliyetler gerektiriyor. Parıldayan, prizmatik sudan yapılmış bir kırbaç kılıçla açık denizleri süratle aşıyor ve dev yaratıkları katletmeden önce gerçek anlamda boylarını ölçüyor. Bu esnada yalnızca “saygın rakiplerine” çabaları için teşekkür etmek amacıyla duruyor. Bir evden büyük her tehditle karşı karşıya gelmek isteyen Nilah, rakibi ne kadar büyük ve ölümcülse onu alt etmek için o kadar istekli oluyor.\nGücü ve kökeni sırlarla dolu. Nilah, bir zamanlar farklı bir isimle bambaşka bir hayat yaşıyordu. Bunu bilen tek kişi de kendisi.\nKathkan'lı bir ailenin vaktinden önce olgunlaşan kızı Nilah, çocukluğunda savaşçılıktan olabildiğince uzaktı. Mitlere ve efsanelere ilgi duyan sıska bir kitap kurduydu. Camavor'un bin yıl önceki yıkılışının ardından Kathkan'da barış hüküm sürüyordu. Artık büyük savaşçılara ve efsanevi kahramanlara ihtiyaç yoktu. Yani en azından Nilah böyle düşünüyordu.\nKahramanlar çağının hiç bitmemiş olmasını dileyen bu kız, dev yaratıklarla müthiş kahramanların, ilahların gözü önünde çarpıştığı eski hikâyeleri topluyor ve kafasını onlardan hiç kaldırmıyordu. Bu renkli efsaneler dünyanın gençliğinde, insanlığın pek çok düşmanının olduğu zamanlarda geçiyordu. Kız; deli kral Viego'nun trajik düşüşünü, ilk ejderhaların doğuşunu ve Kathkan geleneğine göre evrenin oluşumunu okuyordu. Nilah sırayla hepsini ezberliyor, renk ve büyülerinin kurgudan fazlası olduğuna kalpten inanıyordu.\nÖzellikle bir hikâyeyi çok seviyordu: Ashlesh'in Döngüsü.\nBu hikâye Mutluluğun Efendisi Ashlesh'ten bahsediyordu. Ashlesh dokuz azılı kardeşiyle dünyanın başına bela olan, birçok uzvu bulunan bir yaratıktı. İlkel mutluluğun açlığını çeken Ashlesh, ilahların âlemini tüketmeye kalkıştı ancak ilahlar bu canavarı yendi ve onu dünyanın derinliklerine, yeraltının yedinci katındaki dipsiz parlak bir göle hapsetti. Efsanevi kahramanlar bu canavarın muhafızlığını yapacaktı.\nNilah bu hikâyelerin sırlarını çözdüğünde bahsi geçen kahramanların Kathkan'ın başkentinde, yani ayaklarının hemen altında olduğunu anladı. Heyecanla dolup taşan kız bu gizli kahramanları bulmak, sırlarını öğrenmek ve bir ihtimal aralarında yer alabilmek için vakit kaybetmeden yola koyuldu.\nArdından yitip gitti. Benliğini, yüzünü, sesini, gerçek ismini... Hepsini unutmuştu. Kayıtları yok olmuş, yazılar duvarlardan ve kâğıtlardan silinmiş, onunla ilgili sözler aile ve arkadaşlarının ağzından çıkmaz olmuştu. Sanki Nilah hiç doğmamış gibiydi.\nOn yıl sonra ortaya çıkan kadın, doğduğu topraklara, bildiği dünyaya yabancıydı artık. Ama yüzünde tuhaf bir gülümseme vardı ve bitmez tükenmez bir mutluluğa sahipti. Ortalıktan kaybolduğu bu uzun sürede ona ne olduğunu anlatmıyordu. Belki de kahramanlarla tanışmış, onlardan savaş ve büyü eğitimi almıştı. Ya da ilkel iblis Ashlesh ile yüz yüze gelmiş ve on yıl boyunca zifiri karanlıkta iblisle savaşıp onu yenmişti. Belki bu aynı kız bile değildi, onu taklit eden biriydi... Gerçek tüm bunların bir karışımı da olabilirdi. Bu kadın her kim ya da ne ise kendine “Nilah” diyordu. Destansı kader nehrinin ismiydi bu.\nSonra işe koyuldu.\nAkrobatik gücü ve eşsiz kudrete sahip akışkan kılıcıyla Nilah, kadim efsanelerde kendine yer edinmiş en büyük tehditlere karşı savaş açtı: tüm Camavor ejderhalarının yenilmez anası Engerek Ana, değişimin iblisi ve Carnelia Vadisi'nin belası Imago, sayısız felaketin sebebi deli yarı ilah Nabavelicus...\nNilah'nın karşısına çıkan her yeni rakip ona meydan okuyor, renk ve öfke dolu bir çatışmanın ardından yenik düşüyor, görenler şaşıp kalıyordu.\nNilah'nın efsanesi her bir zaferle büyüyor. Bununla birlikte hem yakın hem uzak diyarlardaki yolculuğunu anlatan destansı bir hikâye de şekillenmeye başladı. Nilah yanında bizzat Ashlesh'in gücünü taşıyor, Kathkan'ın güvenliğini tehdit edebilecek her kötülüğe karşı onu kullanıyor. Kalbindeyse kaybettiklerinin anısı ve gelecekte olacakların bilgisi mevcut; bu da onu daha da büyük rakipleri bulup onlarla yüzleşmeye itiyor.\nKitaplardan kafasını kaldırmayan o sıska kız gitti, yerine dizginsiz bir mutlulukla geleceğe bakan Nilah geldi. Sırf varlığı bile başkalarını onun yanında savaşmaya çekiyor, eylemleriyse bir zamanlar nasıl bir kadın olduğunu unutmuş olsalar da etrafındakilere kahramanlığını hatırlatıyor.\nRuneterra'nın efsanevi kötüleriyle müthiş bir mutluluk içinde savaşan Nilah, kendini koruyamayanları korumak için sonuna kadar mücadele etmeye hazır."
    },
    {
        "name": "Nocturne",
        "region": "Runeterra",
        "image_url": "https://cmsassets.rgpub.io/sanity/images/dsfx7636/universe/5e51c3cdd1e26e920b981369c207a8bbc27b9579-1215x717.jpg?accountingTag=LoL",
        "champ_url": "https://universe.leagueoflegends.com/tr_TR/champion/nocturne/",
        "lore": "Sihrin her çeşidi tehlikeli ve dengesiz olabilir; fakat bazı yöntemlerden ve disiplinlerden en becerikli, en yetenekli büyücüler bile kaçınır. Hakları da vardır. Runeterra'da “gölge sihri” öğrenmek ve yapmak, bir zamanlar dünyaya saldığı dehşetleri yeniden uyandırma korkusuyla yüzyıllar boyunca yasaktı.\nBu dehşetlerden en büyüğünün adı bile var. Ona Nocturne diyorlar.\nRün Savaşlarının bitmesine yakın tarihlerde, zafere giden yolu arayan savaş büyücüleri, düşmanlarının karşısında kendilerine avantaj sağlayacak her şeyi çaresizce deniyormuş. Et ve kemikten bedenini bırakıp ruhlar alemine ilk geçenin kim olduğu konusunda hiçbir kayıt yok; ancak zamanla büyücülerin bu tekniği sadece savaş meydanında değil, bilinçaltlarındaki düşüncelerden ve duygulardan oluşan diyarlarda birbirlerinin peşine takılmak için kullanmaya başladığı biliniyor. Fiziksel gerçekliğin kurallarının kısıtlaması olmaksızın, sıradan zihinlerin kavramakta zorlanacağı şekillerde savaşan bu büyücüler buyruklarını yerine getirecek, yarı saydam yarı somut suikastçılar yaratmaya bile başlamışlar. Bu işte en usta olanlar gölge büyücüleriymiş. Bu yüzden bir süre ruhlar alemine onlar hâkim olmuş ve bu boyutu karanlığa boğmuşlar.\nKaranlık, dünyanın her yerindeki ölümlülerin düşüncelerine bulaşmış, morallerini bozup rüyalarını zehirlemiş. İsimsiz korkuları ölümlülerin peşine takmış, hatta bazılarının kendi ailelerine karşı dehşet verici davranışlarda bulunmasına sebep olmuş.\nKimse Nocturne'ün nasıl oluştuğunu bilmiyor. Bazıları onun bu çekilen acılardan bir anda oluştuğunu söylerken, bazılarıysa suikast amacıyla yaratılmış basit bir yaratığın bu acıların etkisiyle daha bilinçli ve ölümcül bir hale gelmesi sonucu oluştuğunu düşünüyor. Ne olursa olsun, bu gölge yaratık soyut bir biçime sahipti ve akıl almaz bir dehşet sonucu ortaya çıkmıştı. Nocturne kibarlıktan, onurdan veya asaletten anlamazdı. O, korkunun beden bulmuş haliydi ve kendini dizginleyebilecek bir varlık değildi.\nBu şeytani yaratık ruhlar aleminde inleyerek dolanıyor ve ona hayat veren ahmak, vefasız büyücülere kendi acısına son verebilmek için çaresizce saldırıyordu. Nocturne acı içindeydi ve bu acı onu daha da zalim bir hale getiriyordu; fakat ölümlülerin korkularının tadına alışması uzun sürmedi. Ruhlar aleminde zamanın pek bir anlamı yoktu; ancak Nocturne, avının hayatına son vermeden önce ıstırabının tadını çıkarabilmek için kovalamacayı olabildiğince uzatıyordu. Bir süre sonra, Nocturne'ün diyarına girmeye cesaret edebilen kimse kalmamıştı.\nBu iblis, dünyaları ayıran ince örtünün ardından ölümlüleri avlamasaydı Rün Savaşlarının sonucu farklı olur muydu? Bu soruya kesin bir cevap vermek zor; ancak aradan geçen zamanda gölge sihrine ait bilgiler saklandı ve birçok ülke gölge sihri uygulayanlara ölüm cezası vermeye başladı.\nRuhlar aleminde kapana kısılan ve artık avlayacak davetsiz misafiri kalmayan Nocturne aç kalmaya başlamıştı. Bir zamanlar tadına vardığı leziz korku ziyafetlerine benzeyen tek şey, ölümlülerin uyurken habersiz bir şekilde bilinmezde sürüklenen zihinleriydi. Sihir akıntılarının iki evreni birbirinden ayırdığı ve huzurlu rüyaların bir anda karabasanlara dönüşebildiği yere sürüklenen Nocturne, fani dünyaya fiziksel olarak geçmenin bir yolunu bulmuştu.\nArtık bir gölgeden ibaret olan ve gözlerinde soğuk ışıklar yanan Nocturne, Runeterra'daki insanların en ilkel korkularının şeytani bir yansımasına dönüştü. İster kalabalık şehirlerde olsun ister ıssız tepelerde, en kudretli kraldan tutun da en yoksul köylüye kadar herkes Nocturne'ün avı. Bu iblis, ölümlülerin gösterdiği ruhsal zayıflıkları dehşete ve sonsuz karanlığa çevirmek için fırsat kolluyor."
    },
    {
        "name": "Nunu ve willump",
        "region": "Freljord",
        "image_url": "https://cmsassets.rgpub.io/sanity/images/dsfx7636/universe/c76c72ca933a0d685bd928dd45db8ee8cab5b2ff-1920x1150.jpg?accountingTag=LoL",
        "champ_url": "https://universe.leagueoflegends.com/tr_TR/champion/nunu/",
        "lore": "Yüzyıllardır Freljord'u gezen göçebe Notai kabilesinden olan Nunu, annesi Layka'dan her şeyin bir hikâyesi olduğunu öğrenmişti. Birlikte hikâyeler toplarlar, Layka da bunları şarkıya dönüştürürdü. Nunu için köyden köye gezip annesinin unutulmuş devirlerdeki kahramanlar hakkında söylediği şarkıları dinlemekten daha güzel şey yoktu. Her kış soğuklar iyiden iyiye bastırmadan önce, Notai'ler karşılaştıkları herkese müzikleri ve danslarıyla bir şenlik havası yaşatırdı.\nAnivia'nın kanatlarından dökülen buz dalgaları üstünde, kalbi coşkulu bir şarkının ritmiyle çarpan Nunu'nun dünyasında imkânsız diye bir şey yoktu.\nLayka Nunu'ya beşinci ad gününde özel bir hediye verdi: bir flüt. Böylece annesinin şarkılarını o da öğrenip çalabilecekti. Ana oğul, içinde yaşadıkları arabanın güvenliğinde örtülere sarınıp Layka'nın “yaşam şarkısı” görevini gören, yıllar boyunca birlikte gittikleri her yerin kaydını tutan düğümlü ipi takip ettiler.\nAkıncılar kabilenin kervanına saldırdığında, Nunu annesinden ayrıldı. Hayatta kalan Notai çocuklarını bir grup Buz Muhafızı kurtardı. Onları devasa kalelerinin yakınındaki bir köye götürdüler. Nunu Layka'ya ne olduğunu merak ediyor, rüzgârda onun şarkılarını duymaya çalışıyordu.\nKar yağdı. Haftalar geçti.\nNunu annesini umutsuzca özlüyordu ama Buz Muhafızları ona bir çocuğun bir kadını ıssız Freljord'da bulmaya çalışmasının imkânsız olduğunu açıklamışlardı. Sadece hayal gücünde var olan bir kılıcın adını verdiği Buzşakıyan isimli flütünü gösterdiğinde de etkilenmediler bile.\nNunu gitgide daha çok vaktini tek başına, annesinin eskilerin kahramanları ve efsaneleri hakkındaki şarkılarına kaçarak geçirmeye başladı. O kahramanlar gibi, Buz Muhafızları gibi güçlü bir savaşçı olabilse, annesini kurtarabilirdi belki. Buz Muhafızlarının lideriyle bile tanışmıştı. Lissandra adlı bu kadın annesinin şarkıları hakkında sayısız soru sormuştu ama sürekli aynı şarkı hakkında bilgi edinmeye çalışıyordu.\nHiç kimse, hatta diğer Notai çocukları bile Nunu'nun kahraman olabileceğine inanmıyordu. Artık hepsi hançer taşırken Nunu'nun flütü olmasına gülüyorlardı. Ama Nunu kalbindeki şarkıların gücünü biliyordu. Bir gece aklına, kendini kanıtlamasını sağlayacak ve Buz Muhafızlarını ona annesini aramakta yardım etmeye ikna edecek bir yöntem geldi.\nLissandra'dan, gücünü elde etmek isteyen herkesi öldüren, her yıl onu yensin diye gönderilen Buz Muhafızlarından hiçbirinin geri dönmediği yırtıcı bir canavar olduğunu öğrenmişti. Nunu'nun annesinin hep söylediği bir şarkı vardı... acaba Lissandra ondan sürekli bu şarkıyı mı öğrenmeye çalışıyordu? Nunu birden anladı. Lissandra yetiler hakkında bilgi istiyordu.\nNunu yaratığın adını biliyordu. Yaratık onun meydan okumasına karşılık vermek zorunda kalacak, sonra da Buzşakıyan'ın gazabını hissedecekti!\nFlütüyle bir elkyr sürüsünü ehlileştiren Nunu, kar yağarken dışarı sıvıştı. Küçücük bir çocuk bir canavarla kapışmaya, kendisinin bile hayal edemediği bir efsaneyi yaşamaya gidiyordu.\nYetiler bir zamanlar Freljord dağlarına hükmetmiş olan, gururlu, kadim bir halktı. Ama buzların yol açtığı bir afet, uygarlıklarını ortadan kaldırmıştı. Sihirlerini yitiren soydaşlarının gözleri önünde vahşi yaratıklara dönüşmesini seyretmek zorunda kalan bir yeti, eski güçlerinden arta kalan tek şeyi, yani yakınındaki tüm ölümlülerin hayallerinden görüntüleri çevresine yansıtabilen bir mücevheri korumaya yemin etmişti.\nHâlâ sihri olan tek yeti olduğu için, onu gören kişiye göre şekilleniyordu. Büyülü nesneye tekrar ihtiyaç duyulana kadar onu korumak üzere seçilmiş olduğu halde, ona lâyık bir taşıyıcı bulamıyordu. Yurdunun yıkıntılarına izinsiz giren insanların kalbinde hep kötülük vardı. Bu yüzden yeti de onları koca pençeli, sivri dişli bir canavar olarak karşılıyordu.\nFakat muhafız, bir şeyleri unutmakta olduğunun farkındaydı. Kendi ismi de sevdiklerinin isimleri de belleğinden siliniyordu.\nBir zamanlar şarkılar vardı oysa.\nBütün bunlar, yıkıntılara küçük bir oğlan girdiğinde değişti. Canavar, bir insanın yaklaştığını sezince hırıldamaya başladı. Yüzyıllardır sürekli nöbet tutmuştu. Çocuğun canını almaya hazır bekliyordu.\nFakat mücevher hiç beklenmedik şekilde, çocuğun zihninde ejderha öldürüp kadim yılanların başını kesen kahramanların görüntüleri olduğunu gösteriyordu. Çocuk, flütünü heybetli bir kılıçmış gibi kaldırarak haykırdı. Fakat o darbe hiç inmedi. Çocuk, hayalindeki kahramanların görüntülerinin etrafında dolaşmaya başladığını görünce annesinin söylediği şarkıların gizli anlamını kavramıştı.\nMuhafıza baktığında, karşısında bir canavar görmüyordu. Dostluğa çok ihtiyaç duyan bir varlık görüyordu sadece.\nHâlâ öfkeden gözü dönmüş olan yeti, suratına yediği ilk kartopunu hiç beklemiyordu. İkincisini de. Kartopu savaşı! Korkuyla değil, bir çocuğun hayal gücüyle şekillenmeye başlayan muhafız önce hiddetle, sonra şaşkınlıkla, sonra neşeyle savaşa katıldı. Kürkü gürleşiyor, hali tavrı daha cana yakın olmaya başlıyordu.\nAma sonra yeti yanlışlıkla çocuğun flütünü kırdı.\nÇocuk ağlamaya başlayınca, muhafız mücevherin etrafında çok tanıdık bir kederin şekil almaya başladığını gördü. Yüzyıllar boyunca mücevhere bakmış, halkının sonunun nasıl geldiğini görmüştü: gömdükleri o tehdit ve körün ihaneti. Ama şimdi, yanan bir kervan görüyordu. Rüzgârda bir ses işitti. Çocuğun içinde daha önce hiçbir insanda, hatta uzun yıllar önce ona gelen üç kız kardeşte bile sezmediği bir şey sezdi. Ümitsizliğe galip gelmeye çalışan sevgiydi bu.\nMuhafız o anda Freljord'un tek umudunun bu çocuğun zaten sahip olduğu güçte yattığını anladı. Koruduğu büyülü eşya sadece bir araçtı. Önemli olan, onu şekillendiren yürekti. Elinin bir hareketiyle mücevherin büyüsünü çocuğa verdi. Nunu'nun artık hayal ettiklerini gerçeğe dönüştürme gücü vardı. Flütünün sertleşip Gerçek Buz'a dönüştüğünü hayal ederek onu tamir edebilecekti.\nAdı “Willump” olan bir dostu olabilecekti.\nFreljord ovalarında yollara düşen Nunu'nun yürekliliği ve Willump'ın kuvveti, artık ikisine de daha önce tek başlarına yapamadıkları şeyi yaparak maceralara atılabilmelerine olanak sağlıyor. Nunu'nun annesinin hâlâ bir yerlerde hayatta olduğu umuduyla, onun şarkılarını takip ederek dev bir kartopu gibi bir oraya bir buraya yuvarlanıp duruyorlar.\nAma Willump, büyü gücünün ve hayallerin insana büyük bir sorumluluk yüklediğinin farkında. Oyunları bir gün sona erecek. Freljord'un kalbindeki kapkara buzlar gitgide çözülüyor..."
    },
    {
        "name": "Neeko",
        "region": "Ixtal",
        "image_url": "https://cmsassets.rgpub.io/sanity/images/dsfx7636/universe/30f1dc432e9e268ceccfae9259d7675fe7ed5740-1920x1133.jpg?accountingTag=LoL",
        "champ_url": "https://universe.leagueoflegends.com/tr_TR/champion/neeko/",
        "lore": "Neeko dünyanın en doğusundaki ücra ve gizemli bir adada dünyaya geldi. Kadim bir vastaya kabilesinin hayattaki son üyeleri bu ıssız yerde, diğer medeniyetlerden uzakta yaşıyordu. Oovi-Kat denilen bu kabile öyle köklüydü ki soylarını doğrudan tüm vastayaların atası kabul edilen efsanevi Vastayashai'rei'ye dayandırabiliyorlardı.\nOovi-Kat'ler emsalsiz bir güce sahip olsalar da özlerinde barışçıl varlıklardı. Ahenkli toplumları ruhlar alemiyle uyum içinde yaşıyordu. Böylece bölge sakinleri sho’ma'ları, yani ruhani özleri sayesinde diğer varlıkların yalnızca yakınında bulunarak onlarla iletişim kurabiliyor, hatta çeşitli fiziksel biçimleri taklit dahi edebiliyordu. Aralarında gizli saklı olmadığı halde Neeko kadar meraklı, çevik ve enerjik Oovi-Kat'ler oldukça nadirdi.\nZamanla, Neeko'nun oyunlara olan düşkünlüğü arttı. Çeşitli eşyaları, düşünceleri saklar ve bunları aramaya koyulanları keyifle izlerdi. O kadar meraklıydı ki her şeye burnunu sokardı ama iyi niyetli ve masumdu. Mutlu bir yaşamı vardı.\nAma uzun süre öyle kalamadı. Büyük bir felaket kara bulut gibi üzerlerine çöktü.\nOovi-Kat bilgelerinin işlek zekâsı ve fedakârlıkları sayesinde Neeko, memleketi yerle bir olurken kaçmayı başardı. Becerebildiğince bir kuşa dönüştü ve alev alev yanan memleketini uçarak terk etti. Halkının alemler arasındaki ruhani boşlukta yankılanan çığlıkları kulağındaydı.\nGünlerce kanat çırpan çaresiz Neeko en sonunda bitap düştü ve denizi boylayıverdi. Suyun üzerinde yüzen bir kütüğe tutunarak kaderini akıntıya teslim etti ve nihayet, gözüne garip bir karaltı takıldı. Dalgaların ardında birtakım sesler duymaya başladı. Hayal meyal seçtiği garip yapıya doğru yüzmeye koyuldu.\nGücünün son damlasını kullanarak bu yapıya tırmandı. Daha sonra öğrendiğine göre burası, Harelport'a giden bir ticaret gemisinin güvertesiydi. Soluklanmaya çalışırken kayıp kabilesine ulaşmak için ruhani aleme seslendi. Cevap olarak yalnızca dağınık, hüzün dolu yankılar geldi. Gözlerinin önünde harap olmuş bir ufuk çizgisi ve onun önünde de kömüre dönmüş ölü ağaçlar belirdi...\nNeeko gemiden inerek şehre adımını attığında daha önce hiç karşılaşmadığı garip bir dünyanın kapısı açılmış oldu. Tüm duyuları aniden harekete geçti. Böyle bir durumla karşılaşan çoğu yaratığın, hatta Oovi-Kat'lerin bile ödü kopardı; fakat Neeko'nun meraklı doğası onu eşsiz kılıyordu. Topluluk bambaşka kişilikleri, farklı amaçları ve hedefleri olan yabancılarla dolup taşıyordu. Sayısız hikâyeyle ve hayatla dolu bu yer Neeko'yu tam anlamıyla mest etti.\nAma bu ilginç şehirde pek ilerleyemeden, Krete adındaki vastaya bir denizci onu durdurdu. Neeko adamın ne söylediğini tam olarak anlayamadı; fakat yabancı belli ki onun hangi kabileden olduğunu öğrenmek istiyordu. Neeko, dostane niyetinin anlaşılması için sho'ma'sını kullanarak adamın yüzünü ve ifadelerini taklit etmeye başladı; ancak bu yaptığı Krete'nin hiç de hoşuna gitmedi. Neeko, denizcinin hayra alamet olmayan düşüncelerini benliğinde hisseder hissetmez oradan uzaklaşıp kalabalığa karıştı. Gözden kaybolana dek farklı farklı şekillere büründü.\nSonunda Harelport'un ardındaki verimli, tropikal ormana ulaştığında yeni tecrübelerine akıl erdirmeye uğraştı. Yalnızca konuşarak iletişim kurulmasını kavramakta güçlük çekiyordu. Bu kadar kısıtlayıcı bir şeyi niye yapıyorlardı?\nKafasını dağıtmak için ağaçların arasında gözüne kestirdiği parlak tüylü orman kedilerinin şekline büründü ve onlarla koşturmaya başladı. Neeko hızlı ve çevik olmaya bayılırdı. Kedilerin uyanık, keskin gözleri ona evini hatırlatmıştı. Aklında memleketi, ormanda koşarken sürünün lideri aniden kara saçlı, güçlü, güzeller güzeli bir kadına dönüşüverdi. Birbirlerini gergin gergin tarttılar. Sonunda kadın isminin Nidalee olduğunu söyledi ve Neeko'yu isteksizce grubuna dahil etti.\nNeeko, Oovi-Kat'lerin sırlarını diğerlerine açmaya çekiniyordu fakat Nidalee'yle arasında güçlü bir benzerlik seziyordu. Bu vahşi avcının vastaya ırkıyla uzak da olsa bir bağı olabileceğini düşündü. Arkadaşlıkları dostluğa dönüştü ve yabani doğada aylarca birlikte dolaştılar.\nFakat şehirler ve kasabalar her ne kadar kusurlu ve sorunlu olsa da Neeko'yu cezbetmeye devam ediyordu. Ataları rüyasında Neeko'yu ziyaret ediyor ve yanmış ağaçların soluk dallarını tekrar tekrar gösteriyordu. Ağaçların yine çiçek açması, bunun için de renklere doyması gerekiyordu. Neeko da kararını verdi. Yeni macerasına arkadaşını da davet etti ama Nidalee'yi ikna etmenin imkânı yoktu.\nNeeko ona biraz kırılsa da kararından vazgeçmedi ve tek başına yola koyuldu.\nOovi-Kat kabilesindeki eski yaşamı sona ermiş olabilir; fakat Neeko güzellikle dolu bir gelecek hayal ediyor. Kendi gibi düşünen ve bu görüşleri benimseyen vastayaları, yordle'ları, insanları ve tüm diğer canlıları kapsayan daha büyük bir kabile düşlüyor. Neeko'nun yeni kabilesinde herkes kendine yer bulabilir. Katılmak isteyenleri bulup, onlarla dostluk kurup sho'ma'larını hayatı pahasına savunmayı görevi belliyor.\nNeeko'yu tanıyıp da sevmeyen; Neeko'nun sevip de şekline bürünmediği kimse yoktur."
    },
    {
        "name": "Olaf",
        "region": "Freljord",
        "image_url": "https://cmsassets.rgpub.io/sanity/images/dsfx7636/universe/06a08b09079b9ec0a51149bb42fc2377fa5ce9d8-1215x717.jpg?accountingTag=LoL",
        "champ_url": "https://universe.leagueoflegends.com/tr_TR/champion/olaf/",
        "lore": "Çoğu kişi ölümden korkar. Olaf onlardan biri değil. Başıbozuk Olaf, sadece savaş çığlıklarının uğultusu ve çeliğin çeliğe çarpma sesi için yaşar. Zafere olan açlığı ve kolay unutulacak bir ölümle ölmenin korkusuyla, her çatışmaya gözü kapalı dalar. Varlığının ta derinliklerinden gelen kan dökme arzusuna teslim olan Olaf, yaşadığını sadece ölümle pençeleşirken anlar.\n\nLokfar yarımadası, Freljord'un en acımasız yerlerinden biridir. Orada donmuş ilikleri ısıtacak olan ateş hiddettir, bol bol akan tek sıvı kandır ve en kötü son; yaşlanıp, güçsüzleşip, unutulmaktır. Olaf; kazandığı zafer bol olan ve onları paylaşmaktan hiç çekinmeyen bir savaşçıydı. Bir akşam kabilesinin diğer üyeleriyle yağmaladıkları bir köyün yanık harabesinin başında oturmuş kendini överken, daha yaşlı savaşçılardan biri Olaf'ın şişinmelerinden bıktı. Cesareti varsa fal bakıp, geleceğinin de geçmişi kadar parlak olup olmadığını görmesini istedi. Bu meydan okumayla cesaretlenen Olaf, yaşlı yağmacının hasetiyle dalga geçti. Fal bakmakta kullandıkları hayvan kemiklerini avcuna aldı, sallayıp savurdu. Kabile üyeleri kehaneti okudukça neşeleri sönmeye başladı. Kemikler, Olaf'ın uzun bir yaşam sürüp eceliyle öleceğini gösteriyordu.\n\nÇok öfkelenen Olaf, kehaneti yanlış çıkarmak için hışımla geceye daldı. Lokfar'ın çok korkulan buz yılanını bulup öldürmeye karar vermişti. Bu canavar, uzun ömrü boyunca binlerce insanı ve bir o kadar gemiyi yemişti. Onunla savaşırken ölmek, her savaşçıya yaraşan bir son olurdu. Olaf kendini canavarın zifiri karanlık ağzına atarken, zihni de benzer bir karanlığa gömüldü. Buz gibi suyun şokuyla uyandığında, ilk gördüğü dev canavarın paramparça edilmiş leşi oldu. Şaşıran ama vazgeçmeyen Olaf, dişi pençesi olan tüm efsanevi yaratıkları avlamaya karar verdi. Bunlardan birinin son savaşı olacağını umuyordu. Çok istediği ölüme her balıklama dalışında, aniden gözünü kan bürüyor ve nasıl yaptığını bile anlamadan savaştan galip çıkıyordu.\n\nOlaf, savaşçılara yakışır bir ölümü ona hayvanların veremeyeceğini anlamıştı. O da, Freljord'un en korkulan kabilesi Kışın Pençesi'ne saldırmaya karar verdi. Tek kişinin koca bir birliğe meydan okuması Sejuani'nin hoşuna gitmişti, ama bu yüzden ona merhamet etmeyecekti. Saldırı emri verdi ve Olaf'ı bastıracak kadar çok sayıda savaşçı gönderdi. Ancak hepsi teker teker yenildi ve gözünü yine kan bürüyen Olaf, Kışın Pençesi'nin şefine kolayca ulaştı. Olaf'la Sejuani arasındaki çatışma o kadar şiddetliydi ki, buzullar sarsıldı ve Sejuani, durdurulamaz görünen başıbozuğu durdurmayı başardı. Silahlarını kenetlemiş dururlarken; Sejuani'nin keskin bakışları, Olaf'ın hiçbir silahın geçemediği çılgınlığını delip geçmeyi başardı. Olaf, Sejuani'nin ona bir teklifte bulunmasına yetecek bir süre boyunca yatıştı. Sejuani Olaf'a, seferine ona yardım ederse, istediği gibi şan ve şerefle ölmesini sağlama sözü verdi. Bunun üstüne Olaf, mirasını Freljord'un buzlarına kazıyacağına ant içti."
    },
    {
        "name": "Orianna",
        "region": "Piltover",
        "image_url": "https://cmsassets.rgpub.io/sanity/images/dsfx7636/universe/579d1d523bc2feb2057400ffe05b4282d022671d-1215x717.jpg?accountingTag=LoL",
        "champ_url": "https://universe.leagueoflegends.com/tr_TR/champion/orianna/",
        "lore": ""
    },
    {
        "name": "Ornn",
        "region": "Freljord",
        "image_url": "https://cmsassets.rgpub.io/sanity/images/dsfx7636/universe/ad854e752c3a8ae0a5c7245b97211d751a5a29d4-1920x1080.jpg?accountingTag=LoL",
        "champ_url": "https://universe.leagueoflegends.com/tr_TR/champion/ornn/",
        "lore": "Ornn'un adını bir zamanlar, şimdilerde Freljord denen topraklarda yaşayan herkes anardı. Onun, toprağa şekil veren ve ilk karları yağdıran kadim yarı ilahların ilk çocuğu olduğu yaygın bir düşünceydi.\nRivayete göre Ornn gizliliğe, yalnızlığa ve odaklanmaya soyunun bütün üyelerinden daha fazla önem verirdi. Kadim bir patlamanın yaralarını taşıyan sönmüş bir volkanın altında gece gündüz çalışarak canı ne isterse onu üretirdi. Bu üretimin sonucu; adları destanlarda geçmeye layık, paha biçilmez aletler olurdu. Bu eserlere tesadüf edebilmiş olan birkaç şanslı kişi, aklın almayacağı kadar kaliteli olduklarını söyler. Hatta kimileri Braum'un kalkanının, ilk günkü kadar sağlam olduğu için binlerce yıl önce Ornn tarafından yapılmış olduğunu iddia ediyor.\nElbette bundan emin olmak imkânsız; çünkü kimse Ornn'u bulamıyor ki ona bir şey sorabilsin! Ornn'un işlerini ve başarılarını anlatan neredeyse tüm hikâyeler ya düşmanları tarafından ortadan kaldırıldı ya da zamanın yavaş yavaş dönen değirmen taşları arasında ufalandı gitti.\nArtık yaptıklarının küçük bir kısmı, yalnızca birkaç kabile tarafından hatırlanıyor. Bu kabilelerin kökenleri; demirciler, mimarlar ve zanaatkârlardan oluşan, unutulmuş bir topluma dayanıyor. Bu çoktan yitip gitmiş toplumun adı Ocakkanlılar'dı. Valoran'ın her yerinden gelmiş çıraklardan oluşan bu topluluk, Ornn'u örnek almak için Ocak-Yuva'nın yamaçlarına yerleşmişti.\nOnu taklit ederek yüceltmeye çalışmalarına karşın Ornn kendini asla onların ilahı olarak kabul etmedi. İşlerini Ornn'a sunduklarında sert bir baş işaretiyle onaylamak ya da kaşlarını çatmakla yetiniyordu. Ocakkanlılar ise bu durumu kabul edip ustalıklarını arttırmak için çalışıp çabaladılar. Sonunda en kaliteli aletleri yaptılar, en dayanıklı binaları inşa ettiler ve insanlığın tattığı en leziz yemeklerle içecekleri ürettiler. Ocakkanlılar, Ornn'un azimlerini ve daima kendilerini geliştirmeye çalışmalarını gizli gizli takdir ettiğini düşünüyordu.\nFakat bir gece yarısı, Ornn'la kardeşi Volibear hiçbir ölümlünün anlayamayacağı sebeplerden dağın zirvesinde savaşa tutuşunca, Ocakkanlılar'ın kendi çabalarıyla ortaya çıkardıkları her şey yok oldu. Bu savaş öyle şiddetli bir ateş, kül ve yıldırım fırtınasıyla sonuçlandı ki olup bitenler on ufuk çizgisi uzaklıktan görüldü.\nOrtalık yatıştığında Ocak-Yuva dumanları tüten bir krater olmuştu. Ocakkanlılar'dan geriye ise sadece külleşmiş kemikler kalmıştı.\nOrnn hiç belli etmedi ama yıkılmıştı. Ocakkanlılar sayesinde ölümlülerin ne büyük şeyler başarabileceğini görmeye vakıf olmuştu ama tüm bunlar, ölümsüzlerin suçlu-masum ayırt etmeyen gazabıyla yok olup gitmişti. Suçluluktan yanıp tutuşarak kendini atölyesine hapsetti ve bir çağ boyu işine gömüldü.\nFakat artık belki de dünyanın yeni bir çağın eşiğinde olduğunu seziyor. Kardeşlerinden bazıları yeniden beden bulmuş gibi görünürken onların takipçileri de huzursuzlanıp saldırganlaşmaya başlıyor. Freljord ise parçalanmış ve öndersiz kalmış durumda. Kadim zamanlardan kalma dehşet verici varlıklar gölgelerde kol geziyor, saldırmak için fırsat kolluyor.\nOrnn, çıkacak savaşlarda ve bu savaşların sonrasında, Freljord'un ve Runeterra'nın geri kalanının iyi bir demirciye ihtiyaç duyacağını biliyor."
    },
    {
        "name": "Pantheon",
        "region": "Targon",
        "image_url": "https://cmsassets.rgpub.io/sanity/images/dsfx7636/universe/3e0453881b8d408fbb02fabb4a02e09a34c69310-1080x637.jpg?accountingTag=LoL",
        "champ_url": "https://universe.leagueoflegends.com/tr_TR/champion/pantheon/",
        "lore": "Atreus Targon Dağı'nın yaşanması güç yamaçlarında doğmuştu. Adını savaş takımyıldızı Pantheon'un bir yıldızından alıyordu.\nAtreus savaşmak için doğduğunu daha çok küçük yaştan anlamıştı. Kabilesindeki pek çok kişi gibi o da Rakkor'ların askeri kolu olan Ra'Horak'a katılmak için çalışıyordu. Çok güçlü veya yetenekli bir savaşçı olduğu söylenemezdi. Yine de her antrenmandan sonra yara bere ve çürükler içinde kalmasına rağmen, ne olursa olsun azmedip yeniden ayağa kalkıyordu. Zaman içinde, kendisi gibi savaşçı olmaya çalışan Pylas'la arasında şiddetli bir rekabet gelişti. Fakat Atreus kaç kere yere çalınırsa çalınsın her seferinde tekrar ayağa kalkıyordu. Pylas bu tükenmek bilmeyen azimden çok etkilenmişti. Antrenmanlarda dökülen kanları onları kardeş kadar yakın yaptı.\nAtreus'la Pylas bir devriye sırasında barbarların saldırısına uğradı. Düşürüldükleri pusuda ekibin geri kalanı öldü ama ikisi sağ çıktılar. Güneşin Sureti bu işgalcileri yok etmeyi reddedince, Atreus'la Pylas da suretlerin gücünü elde etmek için Targon Dağı'nın zirvesine çıkmaya yemin etti.\nOnlardan önce aynı yola düşen pek çok kişi gibi onlar da tırmanışın ne kadar zorlu olacağını kestirememişti. Sonunda zirveye eriştiklerinde Pylas soğuktan titreyerek can verdi. Gökler açıldığında geriye sadece Atreus kalmıştı. Atreus böylece intikam alacak gücü olan ilahi bir suretin bedeni oldu.\nFakat bu olaydan sonra kalkanı ve mızrağı semavi güçle parıldayarak Rakkor yerleşimine dönen kişi artık insan değildi. Savaşın Sureti'nin bizzat kendisi, yani Pantheon gelmişti. Şimdiye kadar sadece yenilgi görmüş bir savaşçı olan Atreus'u görevine layık bulmayarak, ölümlülerin başaramayacağı kadar büyük olan amaçlarını gerçekleştirmek için onun vücudunun kontrolünü ele geçirmişti.\nSuret, çok eski çağlarda yapılmış yaşayan silahlar olan darkinleri dünyanın her bucağında ararken kendi zihninin gerilerine itilmiş olan Atreus olaylardan sadece belli belirsiz görüntüler algılıyordu.\nPantheon sonunda Targon Dağı'nın zirvesine tırmanmak isteyen darkin Aatrox'un kışkırtmalarına dayanamayarak onunla dağın eteklerinde savaşa tutuştu. Göklere kadar taşıdıkları savaşları, aşağıda kalan orduları kırıp geçirdi. Sonra, imkânsız sanılan bir şey oldu. Darkinin ilah katili kılıcı Pantheon'un göğsüne saplandı. Savaş takımyıldızı bu tek darbeyle gökyüzünden silinip gitti.\nAma suretin bilinci kararırken, zayıf bulduğu insan Atreus bir kere daha uyandı. Aatrox'un kılıcı bedenine saplanmış ve suretin silahlarının gücü zayıflamış olsa da zorlukla hırıltılı bir soluk alıp darkinin suratına tükürdü. Aatrox alayla güldü ve Atreus'u ölüme terk ederek çekip gitti.\nSaatler sonra, kargalar etrafına toplanmaya başlarken Atreus büyük acılar çekerek ayağa kalktı. Arkasında kandan bir iz bırakarak düşe kalka Rakkor'a dönmeye koyuldu. Hayatı boyunca yenildikten sonra, yaşama hırsı ve uğradığı ihanetin öfkesi sayesinde Savaş'ın kendisinin bile direnemediği ölüme teslim olmadı.\nAtreus arkadaşı Pylas'ın çiftliğinde, onun dul eşi Iula'nın bakımıyla iyileşti. Bu sırada da yaşamını yıldızlara bakarak geçirdiğini ve yıldızların altında neler olduğunu bir kere bile düşünmediğini fark etti. İlahların aksine faniler ölümün beklediğini bile bile, zorunda kaldıkları için savaşıyorlardı. Bitmeyen tehlikelerle dolu yaşamda, bu direnci tüm canlılarda görmüştü.\nBarbar işgalciler şimdi de Iula'nın çiftliğinin de bulunduğu kuzey Rakkor yerleşimlerini tehdit ediyordu. Eline mızrak alabilmesine aylar olduğu halde Atreus bu belayı bizzat ortadan kaldırmaya kararlıydı. Sonunda, suretin körelmiş silahlarıyla birlikte yola çıktı.\nFakat öldürmeye yemin ettiği düşmanlarını bulduğunda zaten saldırı altında olduklarını gördü. Çığlıklarından ve burnunun direğini kıran kan kokusundan, Aatrox'la karşı karşıya olduklarını çoktan anlamıştı.\nBarbarları Targon'a sürenin de Aatrox olduğunu fark etti. Onları düşman olarak görüyordu ama aslında Rakkor'lardan pek farklı değillerdi. Daha büyük güçler kapışırken aralarında ezilen fani insanlardı hepsi. Atreus'un içi hem darkinlere hem de suretlere duyduğu soğuk bir öfkeyle doldu. Aralarında hiçbir fark yoktu. Asıl sorun onlardı.\nAtreus barbarlarla Aatrox'un ortasına dikildi. Ölen suretin hasarlı kalkanını ve mızrağını tanıyan darkin onunla dalga geçti. Pantheon'un gücüne sahip olmadan Atreus ne yapabileceğini sanıyordu? Ama Aatrox'un darbeleri Atreus'u dizlerinin üstüne çökertse de çevresindekilerin çığlıklarını duyunca kendi iradesi suretin mızrağını yeniden tutuşturdu ve savaşçı büyük bir güçle sıçrayıp darkinin kılıç tutan kolunu tek vuruşta kopardı.\nHem kılıç hem de darkin yere düştü. Artık sadece Atreus ayaktaydı. Savaşçı, adını aldığı yıldızın gökte tekrar parlamaya başladığına şahit oldu.\nAtreus o gün suretlere, Yükselmişlere, iblislere ve sadece yok etmekte kullanılacak kadar büyük güce sahip olan herkese karşı durmaya yemin etti. Sık sık Iula'nın çiftliğine dönmek istese de yeminini hâlâ tutuyor. Kendi adını kullanmayı bıraktı ve Pantheon adını alarak yeni bir Pantheon oldu. Suretin silahlarına artık sadece ölümün karşısında hissedilebilecek bir savaşma arzusu güç veriyor.\nÇünkü ilahi Pantheon'un yok olmasıyla birlikte Savaş, insanlığın içinde yeniden hayat bulmalı."
    },
    {
        "name": "Poppy",
        "region": "Demacia",
        "image_url": "https://cmsassets.rgpub.io/sanity/images/dsfx7636/universe/0fb0e7692c05c9b0ab8b4d3e53fafcdf4bbdf985-1215x717.jpg?accountingTag=LoL",
        "champ_url": "https://universe.leagueoflegends.com/tr_TR/champion/poppy/",
        "lore": "Runeterra'da gözüpek şampiyon kıtlığı olduğunu kimse söyleyemese de, bu şampiyonların pek azı Poppy kadar azimlidir. Boyunun iki katı bir çekiç taşıyan bu kararlı yordle; yıllar yılı silahının asıl sahibi olduğu söylenen, dillere destan ''Demacia'nın Kahramanı''nı aramaktadır.\nEfsaneye göre bu kahraman; çekicin içindeki gizli gücü ortaya çıkarıp, Demacia'yı layık olduğu gerçek muhteşemliğe taşıyabilecek tek kişi. Krallığın bakılmadık tek köşesini bırakmamasına rağmen Poppy'nin bütün çabaları şimdilik boşa çıkmışa benziyor. Çekici, kahraman olabileceğini tahmin ettiği birine her devretme girişimi felaketle sonuçlanıyor. Çoğu kişi görevinden umudu çoktan keserdi; ama çoğu kişide bu azimli kahramanın cesaret ve kararlığından eser yok.\nPoppy bir zamanlar çok farklı bir yordle idi. Kendini bildi bileli içinde bir vazife açlığı vardı. Diğer yordle'ların kargaşa yaratan acayipliklerine bir türlü ısınamamıştı ve ulaşabildiği her yerde düzen ve istikrarı tercih ediyordu. Arayışı onu Valoran'ın batısındaki insan yerleşimlerine götürdü ve burada ülkeyi bir uçtan öbürüne kat eden, upuzun kervanları gördüğünde hayretler içinde kaldı. İnsanların çoğu hırpani kıyafetler içinde ve perişan görünüyordu ama ufkun ötesinde kendilerini daha iyi bir hayatın beklediği inancıyla, yollarına aksak topal devam ediyorlardı.\nGelgelelim, günün birinde farklı bir kafileyle karşılaştı. Diğer gezginlerin aksine, bu insanlar belli bir amaçla hareket ediyordu sanki. Nöbetçilerinin borazanıyla her sabah aynı saatte kalkıyorlardı. Yemeklerini her sabah aynı saatte, birlikte yiyorlardı ve tabaklarını birkaç dakikada temizliyorlardı. Çadırlarını büyük bir hüner ve süratle kurup kaldırıyorlardı.\nYordle'lar olağanüstü şeyler ortaya çıkarmak için içlerindeki sihre başvururken, bu insanlar sadece uyum ve disiplinle aynı muhteşemlikte işler başarabiliyordu. Tıkır tıkır işleyen bir makinenin dişlileri gibi ahenk içinde hareket ediyor; bir tek kişinin yalnız başına olup olabileceğinden çok daha fazlasına dönüşüyorlardı. Poppy'ye göre bu dünyadaki bütün sihrin toplamından bile daha muhteşem bir şeydi.\nPoppy saklandığı yerden kampı gözlediği sırada, bir zırhın çadırdan sızan ışıltısı gözünü aldı. Zırhın sahibi, grubun komutanından başkası değildi. Üzerindeki parlak metal levhalar adeta birbirine kenetleniyor ve her biri bir bütünün vazgeçilmez parçalarına dönüşüyordu. Adamın adı Orlon'du ve varlığı bile oradaki herkese güç vermeye yetiyor gibi görünüyordu. Biri yılgınlığa kapılacak olsa Orlon yetişip neden devam etmek zorunda olduklarını hatırlatıyordu. Ne zaman biri bitap düşüp yere yığılsa, onu yüreklendirip ayağa kaldıran Orlon oluyordu. Gördükleri, Poppy'ye bazı yordle tılsımlarını hatırlatmıştı; ancak bu tılsımda sihir yoktu.\nPoppy daha iyi görebilmek için usulca adamlara sokuldu. Sonra bir anda kendini ışıltılı zırhlar içindeki komutanı takip ederken buldu; sanki kader Poppy'yi adama doğru itiyordu. Talimlerde askerlerine önderlik eden Orlon'u uzun uzun seyretti. Öyle iri cüsseli bir adam falan değildi Orlon; ancak devasa savaş çekicini şaşırtıcı bir maharetle savuruyordu. Hava kararıp gece çökünce, Orlon'un kampın ihtiyarlarıyla fısıldaşarak yaptığı tartışmalara kulak kabarttı. Adamların toparlanıp batıya giderek kalıcı bir yerleşim kurma planları yaptıklarını duydu.\nPoppy'nin aklında soru işaretleri uçuşuyordu. Orlon nereye gidiyordu? Nereden gelmişti? Bu muazzam gezgin grubunu nasıl toplamıştı ve acaba aralarında bir yordle için de yer var mıydı? Bunları düşünürken bir anda hayatının en önemli kararını verdi Poppy: Hayatında ilk defa kendini bir insana gösterecekti, zira ömründe hiçbir insana böyle bir yakınlık hissetmemişti.\nTanışma faslı iki taraf için de çok şaşırtıcı geçti. Komutanın minik yordle hakkında merak ettikleri, Poppy'nin Orlon hakkında merak ettiklerinden az değildi; yine de çok geçmeden ikilinin arasından su sızmaz oldu. Orlon, Poppy'nin akıl hocasına dönüşürken; Poppy de kendini Orlon'un davasına adadı. Poppy paha biçilmez bir talim arkadaşıydı; çünkü Orlon'un taburunda komutanına vurmaktan çekinmeyen tek kişi oydu. Poppy yağcılık nedir bilmiyordu; Orlon'un kararlarını neredeyse çocuksu bir masumiyetle sorguluyor, sanki emirlere sorgusuz sualsiz uyması gerektiğini bilmiyordu. Yeni yerleşimin kurulacağı yere Orlon'un yanı başında gitti. Demacia denen bu yeni ve gözü yükseklerde krallığın kapıları, geçmişlerinde ne olursa olsun çoğunluğun iyiliğine hizmet ettikleri sürece herkese açık olacaktı.\nOrlon bu krallığın en seçkin kişilerinden biri oldu. Savurduğunu pek az kişi görse de, Orlon çekicini sırtından hiç eksik etmiyordu ve silah, çok geçmeden çiçeği burnunda ülkenin en saygın simgelerinden birine dönüştü. Çekicin dağları dümdüz edip, yeri yaracak gücü olduğuna dair söylentiler alıp yürümüştü.\nOrlon ölüm döşeğinde, çekici ve krallığın uzun ömürlü olmasına dair bütün umutlarını Poppy'ye emanet etti. Sonra da silahın nasıl ortaya çıktığını ve aslında kendisi için yapılmadığını anlattı. Poppy'ye çekicin kaderinin, Demacia'nın birliğini koruyabilecek tek kişi olan Demacia'nın Kahramanı'na gitmek olduğunu açıkladı. Arkadaşı son nefesini verirken, Poppy bu kahramanı bulup çekici ona teslim edeceğine ant içti.\nDevleri bile gölgede bırakan azmine rağmen, kendini hiç dev aynasında görmediği için olsa gerek; Orlon'un bahsettiği kahramanın aslında kendisi olabileceği Poppy'nin aklının ucuna bile gelmeyecekti."
    },
    {
        "name": "Pyke",
        "region": "Bilgewater",
        "image_url": "https://cmsassets.rgpub.io/sanity/images/dsfx7636/universe/f1abbdb3239280e314a8d5d5834a0303b25d2495-4000x2250.jpg?accountingTag=LoL",
        "champ_url": "https://universe.leagueoflegends.com/tr_TR/champion/pyke/",
        "lore": "Pyke gençliğinde, çalışmaya çoğu Bilgewater'lının başladığı yerde başladı: Katliam Limanı'nda. Bu limana her gün, gün boyunca kıyıya dizilmiş mezbahalarda işlenecek derin deniz canavarları getirilirdi. Zemin tahtalarına sürekli akan kanların lekesini gelgit bile çıkaramadığı için Kanlırıhtım adı verilmiş olan bir mahallede iş buldu.\nİşi kısa zamanda kavramış, hem görevlerinin iğrençliğinin hem de yevmiyesinin azlığının farkına da iyice varmıştı. Pyke, kendisiyle arkadaşlarının satılabilir parçalara ayırdığı canavar leşlerini getiren kaptanlarla tayfalara altın dolu keselerin verilişine her gün şahit oldu. Sonunda gözünü, cebindeki bakır bozukluklardan fazlasına dikti. Bir geminin tayfasını ikna edip onlara katıldı. Yılan Adalar'ın geleneksel bir avlanma usulü vardır. Avcı kendini hedefe fırlatıp üstüne çekme kancaları saplar ve yaratığı canlı canlı kesip biçmeye başlar. Pek az kişi bu şekilde avlanmaya cesaret eder. Hem korkusuz hem de bu usulde çok başarılı olan Pyke, kısa sürede bir altın Kraken karşılığında tutulabilecek en iyi zıpkıncı olarak nam saldı. En büyük ve en tehlikeli canlılardan taze taze toplanması gereken organların, etlerine göre çok daha fazla para ettiğini gayet iyi biliyordu.\n\nHer deniz canavarına, avlanmasının zorluğuna göre bir fiyat biçilirdi. Bilgewater tacirlerinin en kıymetli bulduğu balık jaull balığıydı. Ustura gibi keskin dişlerle dolu ağzından toplanan safilit keseleri, Runeterra'nın dört köşesinde çeşitli büyülü damıtma işlemlerinde kullanılıyordu. Bu ışık yayan mavi yağın küçücük bir şişesi bile tayfasıyla beraber on tane gemiyi satın almaya yeterdi. Ama Pyke bir gün tanımadığı bir kaptanla çalışırken, bu kanlı hayatın sonunun nasıl gelebileceğini öğrendi.\nYolculuklarına başlamalarından birkaç gün sonra yüzeye bir jaull balığı çıktı. Koca ağzını açtığında, içindeki sıra sıra safilit keseleri göründü. Hayvanı halatlı zıpkınlarla zapt ettiler. Daha önce gördüklerinin hepsinden çok daha yaşlı ve büyük olmasına rağmen, Pyke balığın ağzına tereddüt etmeden atıldı.\nTam işini yapmaya başlayacakken, yaratığın mağara gibi boğazından şiddetli bir titreşim yükselmeye başladı. Okyanusun yüzeyi baloncuklarla kaynadı. Koskoca bir jaull sürüsü ortaya çıktı ve demirli durmakta olan geminin gövdesine abanmaya başladılar. Kaptan'ın korkudan sinirleri boşalıverdi. Gemiyi kurtarmak için Pyke'ı gemiye bağlayan halatı kesti. Talihsiz zıpkıncının, canavarın çeneleri kapanmadan önce görebildiği son şey canlı canlı yutulmasını izleyen diğer tayfaların yüzündeki dehşet oldu.\n\nAma Pyke'ın sonu böyle gelmedi.\nOkyanusun dalarak inilemeyecek, iskandille ölçülemeyecek, akıl almaz bir basınç altında ezilen derinliklerinde gözlerini açtı ve hâlâ jaull balığının ağzında olduğunu gördü. Çevresinde binlerce mavi ışık vardı. Sanki onu seyrediyorlardı. Kadim ve gizemli bir sesin derin, titreşimli yankıları beynini doldurdu, ona gemideki diğerleri mutlulukla semirirken kendisinin neleri kaybettiğini gösterdi, aklını ezdi.\nPyke'ın içini yeni bir açlık doldurdu: adaleti sağlama ve intikamını alma açlığı. Denizin dibini, ona yanlış yapanların cesetleriyle dolduracaktı.\n\nBilgewater'lılar başlarda cinayetleri pek umursamadı. Bu kadar tehlikeli bir şehirde, dalgaların kıyıya arada sırada kırmızı vurması normaldi. Ama haftalar aylara dönüştükçe, cinayetlerin ortak noktaları ortaya çıktı. Bir sürü geminin kaptanı şafaktan önce öldürülüyor, cesetleri sokağın ortasına bırakılıyordu. Barlardaki müşteriler katilin bir zamanlar Dehşet adlı lanetli gemide çalışan, haksızlığa uğradığı için mürettebat listesindekileri tek tek temizlemek üzere geri dönmüş doğaüstü bir yaratık olduğundan bahsediyorlardı. Bir zamanlar saygı ve şöhret göstergesi olan “Kaptan mısın?” sorusu artık telaş sebebiydi.\nKısa süre sonra gemi kalafatçıları, yardımcı kaptanlar, tüccarların kâtipleri, bankacılar... yani Katliam Limanı'nın kanlı işleriyle ilgisi olan herkes katilin elinde can vermeye başlamıştı. Ölüsüne ya da dirisine para verilecek suçluların asıldığı tahtalarda yeni bir isim belirdi: Kanlırıhtım'ın Öcü'nü getirene 1000 Kraken ödül verilecekti.\n\nSonsuz derinliklerde çarpıtılan anılarının verdiği güçle hareket eden Pyke pek çok kişinin başarısız olduğu bir işte; yani ahlaksız iş adamlarının, katillerin ve hergele denizcilerin içine korku salmakta büyük başarı kazandı. Fakat nedense hiç kimse Pyke'ın çalışmış olduğu söylenen Dehşet adlı geminin herhangi bir tarihte Bilgewater'a demir atmış olduğuna ilişkin bir kayıt bulamıyor.\nCanavar avlamakla övünen bir şehir artık bir canavarın avına dönüşmüş durumda ve Pyke'ın durmaya hiç ama hiç niyeti yok."
    },
    {
        "name": "Qiyana",
        "region": "Ixtal",
        "image_url": "https://cmsassets.rgpub.io/sanity/images/dsfx7636/universe/701238dd7451fe3f836ded843c6d869c43f24261-4000x2348.jpg?accountingTag=LoL",
        "champ_url": "https://universe.leagueoflegends.com/tr_TR/champion/qiyana/",
        "lore": "Ixaocan'ı yöneten ailenin en küçük çocuğu olan Qiyana, Yun Talların tahtına asla oturamayacağına inanarak büyüdü. Ebeveynleri Ixtal ormanlarının derinliklerine gizlenmiş şehir devleti Ixaocan'ı yönetirken, vakti geldiğinde vârisleri olabilmeleri için çocuklarına yalnız uluslarının saygın geleneklerini öğretiyorlardı. Tahta ondan önce geçecekleri kesin olduğu için Qiyana'nın dokuz ablasına daha çok alaka gösteriliyordu. Qiyana sık sık ailesinde kendine daha değerli bir yer bulabilmenin özlemini çekiyordu.\nBu yerin neresi olduğu, küçük Qiyana'nın Ixtal'ın kadim element büyülerini öğrenmeye başladığı gün ortaya çıktı. Derslerine başladıktan kısa süre sonra, bu alanda olağanüstü yetenekli olduğunu fark etti. Sadece yedi yaşında olmasına karşın ileri seviye tekniklerde haftalar içinde ustalaştı. Bu sırada ablalarından bazıları yıllardır çalıştıkları halde element büyüsünün temellerini bile öğrenememişti.\nQiyana ablalarını element sanatlarında teker teker geride bıraktı ve ilerledikçe küskünlüğü de arttı. Ailesi neden kendisinden çok daha başarısız ablalarını tahta hazırlamak için boşuna çaba harcıyordu? Ixtal'ı dış dünyadan gizleyen büyük ritüelleri yönetmek için ablalarından biri her seçildiğinde Qiyana umutsuzluk ve öfkeyle herkese patlıyor, değerini kanıtlamak için kavgalar çıkarıyordu. En büyük ablası ve tahtın ilk sıradaki vârisi olan Inessa'nın, Qiyana'nın tüm sataşmalarının hedefi haline gelmesi uzun sürmedi.\nInessa bu kavgaları yatıştıracağına, kendisinden on iki yaş küçük olan kardeşinin saygısızlığına öfkeyle karşılık veriyordu. İkisi de büyüdükçe birbirlerine söyledikleri sözler daha da kırıcı olmaya başladı. Sonunda Inessa kardeşini fiziksel şiddetle tehdit edince Qiyana da ona meydan okudu: Kimin daha güçlü olduğuna ve ebeveynlerinin yerini hangisinin alacağına tüm Ixaocan'ın karşısında törensel bir çatışmayla karar vereceklerdi. Inessa bu meydan okumayı, alçakgönüllülükten hiç payını almadığını düşündüğü kardeşinin burnu sürtülsün diye kabul etti.\nÇatışma sona erdiğinde Inessa sakat kalmıştı. Bir daha asla yürüyemeyecekti. Qiyana'daysa bir çizik bile yoktu.\nTahtın asıl vârisi ilan edilmeyi büyük bir hevesle beklerken ebeveynlerinin öfkesiyle karşılaştı. Ödülünü vermeyeceklerdi. Gelenekler yüzünden daima Yun Tal tahtının 10. vârisi olarak kalacaktı. Qiyana'nın aldığı haber acıydı acı olmasına ama kısa süre sonra, düello sayesinde element büyüsündeki ustalığını bütün Ixaocan'a duyurduğunu keşfetti. Bu kadar zamandır bir türlü elde edemediği tek şeye, saygıya sonunda kavuşmuştu.\nBu saygı kısa sürede onda bağımlılık yaptı. Olağanüstü becerisiyle tanınmak için yanıp tutuşuyordu. Hatta tüm Ixaocan onunla gurur duymalı, yanında yer alıp kontrol edebildiği güçlü element büyüleriyle dünyanın geri kalanına haddini bildirmeliydi. Ama onlar yabancı kâşiflerden ve ülke sınırlarındaki ormanı yok eden madencilerden gizleniyorlardı.\nQiyana annesiyle babasının kurduğu divanda madencileri kovma ve ülke topraklarını geri alma hedeflerini açıkladı. Annesiyle babası bu fikri reddetti. “Dış dünyalılarla” temas kurmak nefret, savaş ve hastalık getirip hanedanlarının yüzlerce yıldır koruduğu her şeyi riske atacaktı. Gücünü dünyaya kanıtlamak için sabırsızlanan Qiyana öfkeden yerinde duramaz oldu ve annesiyle babasının hatalı olduğunu kanıtlamaya karar verdi.\nOnların isteklerine karşı çıkarak madene saldırdı ve biri dışında tüm madencileri öldürdü. Adamın gözleri korku içinde parlarken, Qiyana onun mesajını yayacağını biliyordu. Ülkesi Pilt-over'daki herkese madenlerini yok eden güçlü element büyücüsünü anlatacaktı.\nIxaocan'a dönen Qiyana kıyımın sorumluluğunu memnuniyetle üstlenerek annesini ve babasını çok öfkelendirdi. Ona Piltover'lı tüccarların ormana yeniden madenci ve asker gönderdiğini söylediler. Qiyana'nın annesiyle babası, isyankâr kızlarının sınırlarına daha da çok yabancıyı çekmesini göze alamazdı. İşlediği suç yüzünden hapse atılmasını büyük bir üzüntüyle buyurdular.\nTam tutuklanacağı sırada, bazı saray büyücüleri Qiyana'nın tarafını tuttu. Ormanda sergilediği yeteneğin dengi görülmemiş, duyulmamıştı. Annesiyle babasını, Qiyana'nın onlara şehrin savunmasında ve şehre güç sağlanmasında yardım etmesi gerektiğine ikna ettiler. Qiyana büyüklerine yeniden bağlılık yemini ettikten sonra salındı ve bir daha asla bir yabancının karşısına çıkmamaya yemin etti.\nQiyana'nın hayranları ve aldığı destek arttıkça, sonunda dünyadaki gerçek amacının ne olduğunu anladı. Onun elinde geleneklerden çok daha büyük bir güç var ve tahta çıkan basamakları mümkün olan her yola başvurarak tırmanacak.\nQiyana dünyanın gelmiş geçmiş en iyi element büyücüsü, Ixaocan'ın eninde sonunda başa geçecek hükümdarı ve bütün Ixtal'ın müstakbel imparatoriçesi."
    },
    {
        "name": "Quinn",
        "region": "Demacia",
        "image_url": "https://cmsassets.rgpub.io/sanity/images/dsfx7636/universe/c184e107070eb49041d26b2d681424d120abe1b6-1215x717.jpg?accountingTag=LoL",
        "champ_url": "https://universe.leagueoflegends.com/tr_TR/champion/quinn/",
        "lore": "Quinn ve ikiz erkek kardeşi Caleb, kuzeydoğu Demacia kırsalındaki Uwendale adlı uzak bir dağ kasabasında dünyaya geldi. Burası avcıların ve çiftçilerin yaşadığı, ormanları gezen ve yüksek tepelerden inen tehlikeli hayvanları uzaklaştıran kolcuların koruduğu gelişmiş bir köydü.\nİkizler henüz çocukken Kral Jarvan III, krallık turu sırasında Uwendale'i ziyaret etmişti. Quinn ve Caleb, kralın şövalyelerini parıltılı zırhları içerisinde görmekten büyük keyif almıştı. Köyün silah ustalarından biri olan babaları, birkaç gün sonra çocuklarını krallığın topraklarını cesurca korudukları bir oyun oynarken görmüş ve onlara basit oyuncak silahlar yapmıştı.\nFakat ikizler büyüdükçe dışarıda geçirebildikleri tüm zamanlarını yerli kolcuların arasındaki bir muhafız olan anneleriyle geçirmeye başlamışlardı. Anneleri onlara vahşi doğada hayatta kalmayı, hayvanların izini sürmeyi ve hepsinden önemlisi dövüşmeyi öğretmişti. Quinn ve Caleb harika bir takım haline gelmişti. Quinn'in iz sürme ve okçuluk yetenekleri, Caleb'in avlarını tuzağa düşürme ve mızrak kullanmadaki becerilerini mükemmel şekilde tamamlıyordu.\nFakat gezintilerinden biri felaketle sonuçlanacaktı.\nArtık Uwendale'in kolcuları olan Quinn ve Caleb, başkentten gelen bir soylu grubu devasa bir yabandişi avlarken onlara eşlik etmeleri için kiralanmışlardı. Bu yırtıcı hayvanlar kalın derileri, uzun boynuzları ve vahşi tabiatlarıyla tanınırdı. Ancak hayvanı ilk denemelerinde öldürmeyi başaramamışlardı ve yaralı canavar onlara saldırmıştı. İkizler hızla müdahale etmişti. Caleb mızrağını canavarın gözüne saplamış, Quinn'se oklarıyla hayvanı uzaklaştırmıştı. Fakat yabandiş, ölümcül boynuzlarını Caleb'e geçirmişti bile.\nGrubun lideri Lord Barrett Buvelle, Quinn'in kardeşini yakınlarda bir yere gömmesine yardım etmişti. Herkes Quinn'in kardeşinin ölümünden dolayı nasıl yıkıldığını görebiliyordu.\nAcısını geride bırakamayan Quinn, sürekli kardeşinin mezarına gidiyor ve artık kolcu olmaktan zevk almıyordu. Vahşi hayat becerileri zamanla körelmişti ve hatalar yapmaya başlamıştı. Bariz izleri kaçırıyordu ve hedeflerini tutturamıyordu.\nBirkaç ay sonra Leydi Lestara Buvelle, Quinn'in ailesini ziyaret etti. Soylu kadın, eşinin hayatını kurtardığı için Quinn'e minnettardı. Borcunu ödemek için ona ne yapabileceğini sordu. Quinn'in aklına bir şey gelmiyordu. Leydi Buvelle'e teşekkür etti ve teklifini kibarca reddetti.\nQuinn, Caleb'in ölümünden bir yıl sonra, daha önce birçok kez yaptığı gibi kardeşinin mezarına geri dönmüştü. Acısı ve düşüncelerinin arasında kaybolan Quinn, yaklaşan yabandişi fark etmemişti. Çıkmış gözünü gördüğünde, bu hayvanın kardeşini katleden canavar olduğunu anlamıştı.\nYabandiş hücuma geçti. Quinn oklarını ardı ardına yolluyordu ama boşunaydı. Sonunun geldiğini biliyordu. Tam da o anda zarif bir kuş gökyüzünden inişe geçti. Bu, soyunun uzun zaman önce tükendiğine inanılan bir azurit kartaldı. Kartalın pençeleri ve keskin gagası, yabandişin suratını parçaladıysa da iri hayvan metanetliydi. Uzun boynuzları, kuşun kanatlarını delik deşik etti.\nQuinn son okunu yeniden hücum eden canavara attı. Bu sefer atışı isabetliydi ve ok, doğrudan hayvanın gırtlağına saplanarak onu göz açıp kapayıncaya kadar öldürdü.\nKartal yaralıydı ama Quinn yine de dikkatlice yaklaştı. Bu tür kuşlar, vahşi ve evcilleştirilemez avcılar olarak bilinirdi. Ancak Quinn kuşun gözlerinde sanki kendini görüyordu. Quinn kartalın kırık kanatlarını sardı ve onu Uwendale'e götürdü. Ona Valor adını verdi ve aralarında oluşan bağ Quinn'in kalbindeki ateşi yeniden alevlendirdi. Düşünceleri bir kez daha Demacia'ya savaş alanında bir şövalye olarak hizmet etmeye yöneldi.\nAnnesi bu görev için para gerektiğini ve ailesinin mütevazı birikiminin bunu karşılayamayacağını hatırlattı. Fakat babası onu başkente gitmesi ve soylu ailesine sunduğu hizmetin bedelini ödemeyi teklif eden Leydi Buvelle'i bulması konusunda cesaretlendirdi.\nQuinn babasının yardımıyla birlikte, şövalyelere yaraşır yeni bir silah yaptı: tetiği çekildiğinde birden fazla ok atabilen muhteşem bir arbalet. Quinn ve Valor, Büyük Şehir'in yolunu tuttu.\nLestara Buvelle, seve seve Quinn'e kefil oldu. Hatta Yüksek Mareşal Tianna Crownguard'ı bizzat ziyaret ederek ona cesur kolcudan bahsetti. Quinn bir hafta içinde yemin ederek Demacia'nın kolcu-şövalyelerinden biri oldu.\nUwendale'in kolcularına şöhret getiren Quinn, artık dış sınırlardaki kasabaların duvarları içinde kalmak yerine ormanlarda vakit geçirmeyi tercih ediyordu. Quinn çoğu zaman emri altındaki kolculara üstünlük taslamıyor, bunun yerine onların özel becerilerine ve deneyimlerine saygı duyuyordu. Bu tutumu, ordunun geri kalanının katı hiyerarşisinden epey farklıydı.\nQuinn ve Valor, Demacia'ya hizmet etmek amacıyla dört bir yanı karış karış dolaştı. Tehlikeli seyahatleri onları Freljord'un kuzey uçlarına ve Noxus topraklarının en derin köşelerine götürmüştü. Her görevde, aralarındaki özgün bağ krallığın sınırlarının güvenliğinin nesiller boyu sağlanmasına yardım etti."
    },
    {
        "name": "Rakan",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/f5202263b1685fbaaa6aab44868ac08b53bb786b-2181x844.jpg?accountingTag=LoL",
        "champ_url": "https://universe.leagueoflegends.com/tr_TR/champion/rakan/",
        "lore": "Lhotlan vastayaları bir zamanlar Ionia'nın derin ormanlarının kadim ve mistik köşelerinde, Qaelin'in doğusundaki adalarda yaşıyordu. Burası her nefeste büyünün hissedildiği ve zamanın daha az anlam taşıdığı bir yerdi. Bu melez yaratıklar için, fanilerin yaşadığı diyarlar büyüden tamamen arındırılmış acımasız bir çöl gibiydi ve bu çöl yüzyıllar boyu büyüyerek vastayaların bölgelerini de ele geçirdi.\nRakan gerilemekte olan bir kabilede doğmuştu. Buna rağmen asla umudunu kaybetmedi.\nTıpkı kardeşleri gibi Rakan da insan yerleşimlerinin zamanla genişlediğine ve burada yaşayan insanların, Ionia'nın vahşi ve kaotik büyüsünün akışını kendi güvenlikleri için engellediğine tanık oldu. Pek çok kabile, insanlarla görüşmek ve vastayaların gelişmek için ihtiyaç duyduğu mistik enerjinin korunması adına anlaşma imzalamak için elçiler gönderdi. Fakat verilen sözler asla tutulmadı.\nHayal kırıklığına uğrayan çoğu vastaya, kalan topraklarını korurken gitgide kendilerini toplumdan soyutladı. Genç Rakan'sa başka bir çözüm sunuyordu. Savaş dansçısı, fanilerin vahşi büyünün güzelliğine tanık olmaları halinde onu serbest bırakmaya ikna olacağını düşünüyordu ve bu görevi kendisinin başaracağına dair böbürleniyordu. Bu sebeple mu'takl olarak görülmeye başladı. İnsan sempatizanı ve işbirlikçisi olarak görüldüğü için kimse ona güvenmiyordu.\nHalkının şarkısını tüm Ionia'da duyurmakta kararlı olan Rakan, Lhotlan kabilesini terk etti. İnsanları eğlendirmeyi bilen bir çapkın olarak her han ve köy karnavalında kendine yer bulabiliyordu; fakat yıllar geçtikçe, insanların gözünde yalnızca bir eğlenceden ibaret olduğunu fark etti. Ne kadar dans ederse etsin, ne kadar şarkı söylerse söylesin, kaç kalabalığı büyülerse büyülesin sarhoş, eğlence düşkünü tipler için bir eğlence kaynağından fazlası değildi.\nRakan her geçen gün daha da huzursuz hale geliyor ve kendisinin bir amacı olmadığını hissediyordu... ta ki Vlonqo'daki hasat festivalinde kendisi gibi bir Lhotlan olan Xayah'yla karşı karşıya gelene kadar.\nOnu kalabalığın içinde görür görmez eski şarkılarından birini seslendirerek tüm kasabayı parlak tüyleriyle mest etmişti. Her ne kadar birçok insan ve vastaya kadını geçmişte Rakan'a hayran olsa da bu menekşe renkli kuzgun onun cazibesinden etkilenmemiş gibi görünüyordu.\nOnu görmesine rağmen neden peşine düşmemeyi seçmişti? Bu bilmecenin basit bir cevabı yoktu.\nİçinde büyük merak uyanan savaş dansçısı, Xayah'ya yaklaşıp kabilesinin durumunu sordu. Xayah, Lhotlan'ın son topraklarını kaybettiğini söylediğinde Rakan öfkeden deliye döndü. İşte bu, Xayah'yı etkilemeyi başarmıştı. Asi ruhlu vastaya tüm umudun henüz kaybolmadığını söyledi; kendisi vastayaların kaybettiği toprakları geri almayı hedefleyen büyük bir direnişe üyeydi. Hem de sadece Lhotlan için değil, tüm kabileler için.\nRakan hayrete düşmüştü. Sonunda halkına olan borcunu ödeyebilirdi, uğruna ölmeyi göze aldığı bir dava bulmuştu. Xayah'ya eşlik edebilmek için ona yalvardı ve o da üstüne düşeni yapması koşuluyla Rakan'ın bu isteğini kabul etti.\nÇok geçmeden Xayah, Rakan'ın danslarının sahnede olduğu kadar savaşlarda da etkili olduğunu öğrenecekti. Kendisine Lhotlan tarihindeki en iyi savaş dansçısı diyordu. Kimse bunun aksini iddia edemezdi. Zarif uçuşları ve göz alıcı akrobatik hareketleri, düşmanlarının dikkatini dağıtıyor ve aklını karıştırıyordu. Daha sonra da Xayah jilet gibi keskin tüyleriyle onları alt ediyordu. Tehlike kendini gösterdiğinde ikisi de olağanüstü bir uyumla savaşıyordu.\nYolculukları sırasında Rakan, Xayah'nın dünyayla etkileşime girme şeklinden gerçek anlamda etkilenmişti. Xayah her zaman hazırlıklı, mesafeli ve dikkatliyken; Rakan dalgın, içten ve şakacıydı. Çoğu zaman asi ruhlu vastayanın dikkatlice hazırladığı planları unutsa da diğerlerinin hislerini sezebilme ve onları karizması ve sezgileriyle ikna edebilme yetisiyle bunu telafi ediyordu. İki vastaya da birbirinden son derece farklıydı, fakat yine de birlikte inanılmaz başarılara imza attılar. Güçlü yönleriyle birbirlerinin zayıflıklarını kapatıyorlardı.\nKısa süre içinde Rakan, Xayah'sız bir hayat düşünemez hale gelmişti. Xayah'nın da böyle hissettiği apaçık ortadaydı. Çift, handa çıkan gürültülü bir kavganın ortasında birbirlerine olan hislerini açıkladı.\nTabii her zaman aynı görüşte değillerdi. Xayah dünyayı siyah beyaz ve fanileri her zaman düşman olarak görürken Rakan daha şefkatliydi ve bazılarının bağışlanabileceğini düşünüyordu. Aralarındaki bu farklılığa rağmen Rakan, Xayah ile birbirlerine duydukları sevgiyle tüm zorlukların üstesinden gelebileceklerinden emindi.\nXayah sayesinde artık onun da bir amacı vardı. Partnerinin yıkılmaz azminden ilham alan Rakan, onun verdiği mücadeleye katıldı. Artık İlk Diyar'ı vastayalar adına geri almak için sırt sırta savaşacaklar."
    },
    {
        "name": "Rammus",
        "region": "Shurima",
        "image_url": "https://cmsassets.rgpub.io/sanity/images/dsfx7636/universe/60bbb4069192b33c83dafa45c6c3fa97e03f9903-1215x717.jpg?accountingTag=LoL",
        "champ_url": "https://universe.leagueoflegends.com/tr_TR/champion/rammus/",
        "lore": "Nicelerinin yerlere göklere sığdıramadığı, kimilerinin görmezden geldiği ama herkesin akıl erdirmeye çalıştığı tuhaf yaratık Rammus, tam anlamıyla bir muamma. Dikenli kabuğunun korumasında adım attığı her yerde, kökenine dair birbirinden ilginç teorilere ilham veriyor; ne yarı tanrı olmadığı kalıyor ne kutsal bir kâhin. Bazılarıysa ona büyüyle dönüşüm geçirmiş basit bir hayvan deyip geçiyor. Gerçek ne olursa olsun, Rammus ser veriyor ama sır vermiyor ve çölü arşınlarken kimseye durup bakmıyor.\nKimileri Rammus'un zor vakitte Shurima'nın yardımına yuvarlanan zırhlı bir muhafız ve Yükseliş'e ermiş kadim bir ilah olduğuna inanıyor. Batıl inançları olanlar ise bu kabuklu varlığın ülkelerde iktidarın el değiştireceği anlarda ortaya çıkan bir değişim habercisi olduğundan emin. Bazıları da, Rammus'un türünün son örneği bir yaratık olduğunu iddia ediyor. Rammus gibilerinin, Rün Şavaşları dizginsiz sihir gücüyle çölleri tarumar etmeden evvel bu diyarları arşınladığına inanıyorlar.\nMuazzam kudretine dair, sihir ve gizemle dolu rivayetler olunca da Rammus'a akıl danışmaya gelen Shurima'lıların haddi hesabı yok tabii. Falcısı, rahibi, keşişi, manyağı Rammus'un nerede bulunacağını bildiğini iddia ede dursun, Zırhlı Armadillo bir muamma olmayı sürdüreceğe benziyor. Buna rağmen, bu kahramanın çok eski zamanlarda bile yaşadığına dair kanıtlar var. Shurima'nın antik harabelerindeki eski duvarların üzerinde onun resimlerine rastlamak mümkün. Yükseliş'in ilk günlerinden kalma devasa dikitlere bakıp onun resimlerini görenler de doğal olarak onun ölümsüz bir yarı tanrı olduğunu düşünüyor. Şüpheci kimseler de bunun basit bir açıklaması olduğuna inanıyor: Rammus aslında türünün tek örneği değil.\nBaşka söylentilere göre, Rammus yalnızca layık gördüğü seyyahların karşısına çıkıyor ve bu karşılaşmanın sonucunda onu görme şerefine erenlerin hayatı değişiyor. Hatta, zamanında Zırhlı Armadillo büyük bir krallığın varisini korkunç bir yangından kurtarmış ve adam tacı tahtı bırakıp koyun gütmeye başlamış. Bir de yaşlı duvarcı adamın hikâyesi var. O da Rammus ile yaptığı kısa ama esaslı muhabbetin ardından devasa bir pazaryeri inşa etmeye karar vermiş. Sonrasında, bu mekan Nashrama'nın kalbinin attığı şehir merkezi olmuş.\nDurum böyle olunca, Rammus'un rehberliğinde aydınlık yollar açılacağını bilen inançlı kimseler, onun rızasına vâkıf olabilmek için çeşit çeşit merasimler düzenliyor. Rammus'un gücüne inananlar ona olan hayranlıklarını göstermeyi ihmal etmiyor. Her yıl onun meşhur yuvarlanışını taklit etmek için akın akın şehrin sokaklarında taklalar atarak geziyorlar. Aynı şekilde, her yıl binlerce Shurima'lı çölün en tehlikeli ve ücra köşelerinde Rammus'u bulmak ümidiyle yollara düşer. Çünkü öğretilere göre, Rammus'u bulmayı başaran kişi, layık görülürse Rammus'tan bir tek sorusuna cevap alır. Rammus'un boğazına düşkün olduğunu bildiklerinden, gezginler yanlarına onu memnun etmek için adaklar alırlar. Maşrapalar dolusu tatlı keçi sütünü, sandıklar dolusu macunların içinde karıncaları, kavanozlar dolusu balı katırlarına yükleyip yola çıkarlar. Birçokları çölün derinliklerinden geri dönmez. Sağ kalanların da çok azı bu ilah hakkında hikâyelerle dönerler. Ancak bazı gezginler sabah uyandıklarında erzaklarını koydukları çantaları bomboş bulduklarını söylemiştir.\nArtık bilge bir kahin mi, Yükselmiş bir ilah mı, kudretli bir hayvan mı bilinmez ama Rammus'un dayanıklılığı dillere destan olmuştur. O, geçit vermeyen Siram Kalesi'ne girmeyi başarmış bir kahramandır. Bu kale aklını yitirmiş bir büyücü tarafından tasarlanmış. Siram Kalesi'nin görülmemiş, duyulmamış büyülü ucubeliklere ev sahipliği yaptığı söylenir. Tanınmayacak hâle gelmiş dehşet verici hayvanlardan, ateşe boğulmuş koridorlardan, gölgeden oluşmuş iblislerin geçit vermediği tünellerden bahsedilir. İçeri girmesinin üzerinden bir saat geçmemiş ki devasa kale bir toz bulutunun altında çöküvermiş. Rammus'u da enkazın içinden yuvarlanarak çıkarken görenler olmuş. Ne Rammus'un karanlık geçitten geçme sebebini ne de kalenin kara mermer duvarlarının ardında nasıl sırlar öğrendiğini kimse bilmiyordu. Büyük selin gerçekleştiği yıl da Imalli'deki gölü sadece iki günde geçmişti. Söylenene göre bir çiftlik, karıncaların istilasına uğramıştı. Rammus da devasa bir karınca yuvasını ve koloninin kraliçesini yok etmek için kilometrelerce derine inmişti.\nBazen de yardımsever bir kahraman gibi ortaya çıkar Rammus. Noxus'lu kuvvetler bir Kuzey Shurima yerleşim merkezine saldırdığında, Yükselenler Tapınağı'nın çevresindeki bölgeyi korumak için farklı yerlere dağılmış kabileler bir araya gelmişti. Tabii kabilelerin gücü istilacıların karşısında bir hiçti. Rammus araya girdiğinde savaşı neredeyse kaybetmişlerdi. Bu gizemli yaratığı görünce herkes şaşkına döndü. Hepsi savaşmayı bırakıp, onun savaş meydanının ortasında yuvarlanışını izlemeye başladı. Rammus tam muazzam tapınağın önünden geçiyordu ki binanın temelleri sarsıldı ve istilacı ordunun üzerine dev taş blokları yağdı. Çoğu, kayalar altında ezilmişti. Hayatta kalanlar da sayıca az olduklarından arkalarında Shurima'lıların sevinç dolu haykırışlarıyla kaçtılar. Bazıları Rammus'un Shurima'yı çok sevdiği için bu kasabayı kurtardığından emin. Diğerleri de bu bölgeyi korumasını, çok sevdiği kaktüs çiçeklerinin burada yetişmesine bağlıyor. Hatta aralarından biri Rammus'un uyuryuvarlanır bir hâlde olduğunu ve tapınağın taşlarını düşürmek gibi bir niyeti olmadığını söylüyor.\nGerçek ne olursa olsun, Rammus'un hikâyeleri Shurima halkı için çok önemli. Hangi Shurima'lı çocuğa sorsanız Rammus'un nereden geldiğiyle ilgili size bir düzine rivayet sayar. Büyük ihtimalle yarısını da sorduğunuz anda kafasından uydurmuştur. Antik Shurima'nın yükselmesiyle Zırhlı Armadillo'nun hikâyeleri daha çok duyulur oldu. Shurima yıkılmadan önce de böyle olduğundan, kimileri için onun varlığı zor zamanların alameti.\nPeki yıkım çağının habercisi neden böylesine yardımsever ve keyfine düşkün birisi olsun ki?"
    },
    {
        "name": "Rek'sai",
        "region": "Hi̇çli̇k",
        "image_url": "https://cmsassets.rgpub.io/sanity/images/dsfx7636/universe/298275b2e868fb0bd93d04484e8ae523484e63ec-1215x717.jpg?accountingTag=LoL",
        "champ_url": "https://universe.leagueoflegends.com/tr_TR/champion/reksai/",
        "lore": "Türünün en büyük ve en vahşi üyesi olan Rek'Sai, kurbanlarını gafil avlamak için toprakta tüneller kazıp, sonra da tek lokmada yutan acımasız bir yırtıcıdır. Doymaz açlığı, bir zamanlar pek ihtişamlı olan Shurima İmparatorluğu'nun koskoca bölgelerini tarumar etmiştir. Öyle ki artık tüccarlar, çerçiler ve hatta silahlanmış kervanlar bile bu bölgelerden geçmemek için yollarından yüzlerce kilometre sapmayı göze alır. Rek'Sai hedefini fark ettiği anda idam hükmü verilmiş olur. Kaçmanın imkanı yoktur; Rek'Sai kumların ölümcül kraliçesidir."
    },
    {
        "name": "Rell",
        "region": "Noxus",
        "image_url": "https://cmsassets.rgpub.io/sanity/images/dsfx7636/universe/b7f15606fa7d091ba540cadd2b8f2c168ea740b9-1919x1038.jpg?accountingTag=LoL",
        "champ_url": "https://universe.leagueoflegends.com/tr_TR/champion/rell/",
        "lore": "Noxus'un her yerine asılmış afişler halkı devasa, küt uçlu bir mızrak kullanan, büyülü bir canavarın sırtına binip gezen ve sadece varlığıyla bile tüm ulusun güvenliğini tehdit eden tehlikeli bir suçluya karşı uyarıyor. Trifaria Lejyonu'nun hiçbir şeyden korkmayan askerlerinden bazıları bile bu suçluyu yakalamaya gönderilmekten korkuyor çünkü bu emir neredeyse kesin bir ölüm anlamına geliyor.\nBu tiksinç, önüne geçilemeyen yıkımın arkasında nasıl bir canavar olabilir?\nBu sorunun basit cevabı, on altı yaşında bir kız.\nAyrıntılı cevabı ise affedilecek gibi değil.\nRell doğduğundan bu yana özel bir çocuktu. Bu yüzden kaderine bir sürü acı yazıldı. Noxus'lu bir piyadeyle nüfuzunu yitirmiş soylu bir hanenin vârisinin kızıydı. Ne zenginlikle caka satmak hoşuna gidiyordu ne de alt seviye aristokratların çocuklarının züppece yetiştirilme tarzı. Fakat annesiyle babası, onu Noxus'un yoğun politika sahnesini paramparça edecek biri olarak yetiştirmenin planlarını yapıyorlardı. Rell'in annesi de hep, “Kusursuzluk, fedakârlıkla ölçülür,” derdi.\nZaman geçtikçe Rell'in mutsuzluğu arttı ve küçük kızın içinde yüzyıllardır şahit olunmamış, benzersiz bir şey uyandırdı: metale hükmetme yeteneği. Rell'in annesiyle babasına göre, bu yetenekten yararlanılmalıydı... Rell'in kendi iyiliği için tabii! Kızlarını, onu ordunun veya politikanın seçkinleri arasına sokabilecek bir sürü kudretli büyücüye çırak vermeyi denediler ama başaramadılar.\nFakat küçük kızın büyü gücü, başka birinin dikkatini çekmişti. Rell'i bir gün Noxus'un en eski, en nefret edilen düşmanının karşısına çıkabilecek bir silah olarak gören solgun tenli malum bir kadın, aileyi ziyaret edip onlarla karanlık bir pazarlığa oturdu. Rell kısa süre içinde kendini başkentten ve konseyin meraklı gözlerinden uzaklara gizlenmiş çok özel bir akademinin yıldız öğrencisi olarak buldu. Annesiyle babası yatılı olan yeni okuluna pek nadir uğrasalar da, kızlarıyla her zamankinden çok gurur duyuyor ve geleceği için çok daha büyük umutlar besliyor gibi görünüyorlardı.\nRell sonunda gerçekten sevgi görecek gibiydi.\nAma sonra, asıl dehşet başladı.\nRell başka bir öğrenciyle savaşmaya ilk olarak sekiz yaşındayken zorlandı. Sonra koluna canını çok yakan, büyülü mühür gibi bir şey takıldı. Daha da kuvvetlensin diye güçlerini pekiştiriyordu bu mühür. Yaptıklarının antrenman olduğu söylendiyse de, Rell o çocuğu bir daha hiç görmedi. Rakiplerinden hiçbirini bir daha görmüyordu.\nHer gün biraz daha güçleniyor, büyüsünü savaşmak için kullanmayı öğreniyordu. Vücudu, büyü güçlerini akıl almaz doruklara çıkaran mühürlerle kaplanmıştı. Zaman içinde ham bir maden damarını toprağın derinliklerinden sökebilir, duvarları büküp ölümcül silahlara dönüştürebilir ve hasımlarının zırhlarını aşırı ısıtıp çökerterek onları ezebilir hale gelmişti. Fakat eğitmenlerinin ondan daha büyük beklentileri vardı. Rell'in, imparatorluğun gelmiş geçmiş en güçlü askeri olacağını umuyorlardı.\nOn altıncı doğum gününde, her zamankinden daha da barbarca bir düellonun ardından sonunda Rell'in canına tak etti. Öğretmenlerini bir kenara savurdu, muhafızları yara yara ilerledi ve akademinin yasak bir kanadının kapılarını parçalayarak okulunun gerçek yüzünü gördü: Yendiği her rakip Hiçleştirilmişti, yani büyü güçleri zorla ellerinden alınarak Rell'in şu an vücudunu kaplamakta olan mühürlere doldurulmuştu. Kendileri de hatıraları silinmiş, duygusuz kuklalara dönüşmüşlerdi. Gücünün bedeli buydu, ellerinden aldıklarını asla iade edemeyecekti.\nEn kötüsü de, bu işleme nezaret eden okul müdürünün Rell'in öz annesi olmasıydı. Bütün bunları Rell için yaptığını söylemişti. Sonuçta... kusursuzluk fedakârlıkla ölçülürdü.\nRell'in öfkeden gözü karardı.\nAkademiden kaçışı sırasında sağ kalmayı başaran öğretim görevlileri, toprağın yarılıp jilet kadar keskin bir cüruf girdabı haline geldiğini gördüler. Bina kendi kendini parçalayarak Rell'in etrafında aşılmaz, siyah bir zırha dönüşmüştü. Genç kız karşısına her çıkanı eziyor, deneyimli askerleri bir dağdan daha ağır bir mızrakla dümdüz ediyordu. Canlı gibi kımıldayan demirden yapılma bir binekle ön kapıyı parçalayıp çıkarken, sınıf arkadaşlarından olabildiğince çoğunu serbest bıraktı. Kara Gül örgütü Rell'in arkasından Hiççocukları toplamak ve yaptıklarının kanıtlarını ortadan kaldırmak için koşturmaya başladı.\nFakat geç kalmışlardı. Çok geçmeden, hayatta kalabilmiş eğitmenler gitgide daha da göze batacak şekillerde ölmeye başladılar. Hiççocuklarsa artık sır olarak tutulamıyordu.\nRell artık Noxus için bir tehdit oluşturuyor ama dağıtılan el ilanlarında iddia edilen nedenlerden değil. Kendini zayıfların koruyucusu ilan etmiş olan genç kız sınırsız bir öfkeyle dolu, kimseye güvenmiyor ve yıllar boyu süregiden acılarla istismarı görmezden gelmiş olan devlete hiç merhamet duymuyor. İmparatorluk yaşananlardan bizzat sorumlu olduğu için değil, hiç karışmadığı için.\nDemir bineğinin sırtında gezen Rell'in amacı Noxus'u tamamen yok etmek ve Kara Gül akademisinden kendisi gibi sağ çıkabilmiş çocukları kurtarmak.\nVe bu dünyada onu durdurabilecek hiçbir şey yok."
    },
    {
        "name": "Renata glasc",
        "region": "Zaun",
        "image_url": "https://cmsassets.rgpub.io/sanity/images/dsfx7636/universe/74f48d016cce3f38f35d3c165ac2847c22a643ef-1920x1080.jpg?accountingTag=LoL",
        "champ_url": "https://universe.leagueoflegends.com/tr_TR/champion/renataglasc/",
        "lore": "Hayat, Renata Glasc'ın yüzüne her zaman gülmedi.\nEbeveynleri muhteşem simyacılardı ve şifa sanatlarına yönelik yeniliklere odaklanmışlardı. Kendilerini işlerine ve Zaun'da içinde bulundukları topluluğa adamışlardı. İhtiyacı olan kimseden, maddi durumu olmayan hastalardan bile ilgiyi ve tedaviyi esirgemiyorlardı. Renata yatağa aç girmeye alışkın büyüdü. Ebeveynlerinin ideolojisine karşı küskündü fakat içinde bulunduğu durumu değiştirecek gücü de yoktu. Piltover'ın Güneş Kapısı kanalından uzaklara yelken açan gemilerin, o gemilerden birinin dümeninde hayatına yeni bir yön vermenin ve dünyanın zenginliklerine ulaşmanın hayalini kuruyordu.\nAile işine yardımcı olabilecek kadar büyüdüğünde, Renata'nın simyaya yatkın olmadığı ortadaydı. Yine de kâr sağlamaya yönelik bazı fikirleri vardı. Renata ilk satış konuşmasında ebeveynlerini, daha zengin Zaun'luları tedavi etmeye başlamaya ikna etti. Böylece diğer hastalardan bütçelerinden ayırabildikleri kadar ücret istemeleri yeterli olacaktı. Hastalar Glasc'ların maharetlerini övdükçe, yaptıkları hayır işleri kısa süre içinde Renata'nın zenginler için belirlediği ücretler sayesinde karşılanmaya başladı.\nGlasc ailesi sefa içinde yaşamaktansa kazandığı parayı en ağır hastaların ömrünü uzatacak son derece rafine bir kimyasal geliştirmeye harcadı. Ne yaparlarsa yapsınlar, kimyasal formülün hastaları aklı kolayca çelinen veya aşırı saldırgan kişilere dönüştürmesi gibi istenmeyen yan etkilerinden kurtulamıyorlardı. Fakat denemeye ve ürünlerini geliştirmeye devam ediyorlardı. Ailesinin onun sayesinde kazandığı parayı kullanma şeklinden hiç hoşlanmayan Renata'ysa, formülün olduğu haliyle kullanışlı olup olmayacağını merak ediyordu.\nGlasc ailesinin araştırmalarıyla ilgili söylentiler, Zaun'daki tıbbi eksikliklerden para kazanan Piltover'ın seçkin hane liderlerinin de kulağına gitmişti. Kârlarını riske atmak istemediklerinden, bir grup fedaiye bu işin icabına bakması için para yedirdiler. Renata, anne babasının çığlıklarına uyandı. Evleri onlar içindeyken cayır cayır yanıyordu. Ebeveynlerini kurtarmaya çalışsa da başarısız oldu ve bu sırada kolunu kaybetti.\nYangından geriye sadece soyadı ve birkaç parça araştırma dokümanı kalmıştı. Renata, ebeveynlerinin yaptığı karşılıksız fedakârlık hatasına düşmemeye yemin etti. Kendisine kalan kıt mirasla daha büyük ve şimdiye kadar sahip olamadığı şeyleri ona verebilecek bir şey inşa etmek istiyordu. Onu paraya ve güce kavuşturacak, kontrol sahibi yapacak bir şey kuracaktı. İmparatorluk gibi.\nYıllar içinde küçük çapta birden fazla başarılı işletmenin arkasındaki deha oldu ve şehirdeki nahoş fakat etki sahibi kişilerle ilişki kurdu. İnsanlara iş, borç ve hasta çocukları için ilaç veriyordu fakat bunların hiçbiri karşılıksız değildi. Karşılığını parayla veremediklerinde sadakatlerini istiyordu.\nRenata, kısa sürede dehanın Zaun'daki en nadir ve kâr getiren mal olduğunu keşfetti ve mucitliğe yatkınlığı olan yoksul gençlere yönelik yatırım planı yapmaya başladı. Gençlerden çalışabilecekleri bir alan ve aileleri için istikrarlı bir hayat sağlamanın karşılığında ömür boyu onun için çalışmalarını istiyordu. Durumu en kötü olanlar bu teklife hayır diyemiyordu. Renata, yeni ve eşsiz ürün tasarımlarının yanı sıra ailesinin mirası olan kimyasal formül için de farklı kullanım alanlarına erişmişti. Kâr oranları fırladı. Sonra, ileride sayıları giderek artacak yüksek teknoloji kimyasal ürün tesislerinden ilki olan Glasc Sanayicilik'i kurdu.\nGlasc Sanayicilik kısa süre içinde kimyasal çıkarma tesislerinden, dans salonlarına ve rafinerilere uzanarak tüm Zaun'a yayıldı. Bu esnada, bu alanlarda tekel konumundaki bazı baronları da kızdırdı. Fakat Renata, tek tek hepsini onunla birlikte çalışmaya ikna etti. Böylece Renata, kısa süre içinde kimya baronu oldu. Kendi nakit akışını sekteye uğratmak istemeyen kimse ona kafa tutmaya cesaret edemiyordu. Glasc Sanayicilik giderek büyürken Renata gölgeler içinde kalmaya devam etti, sıradaki hamlesi için en doğru anı bekliyordu.\nKimyasal bir kaza, Zaun sokaklarını zehirli bir dumanla doldurup şehri yıllardır görülmemiş cinsten kötü bir hale getirdiğinde beklediği an da gelmiş oldu. Zehirli bulutların çökmesiyle Glasc Sanayicilik şehirdeki herkese temel soluk alma maskeleri ve yedek hava filtresi sağlamaya başladı... hem de ücretsiz olarak. Artık Zaun'daki herkes Renata Glasc'ı ve onun ne kadar iyi biri olduğunu biliyordu. Zaun'un sadakatini kazanmıştı.\nBonkörlüğü Piltover'da bile konuşulur olmuştu. Esnaf, ilk kez Renata'nın şık ve aşırı rafine kimyasal tasarımlarını dikkate almaya başladı ve kısa süre içinde raflarını onun ürünleriyle doldurdu.\nArtık modayı takip eden Piltover'lıların hepsinde en az bir tane Glasc Sanayicilik ürünü bulunuyordu ve içlerinden en zengin olanlar özel galalarda ve opera salonlarında Renata'yla yan yana oturabilmek için birbirini yiyordu. Fakat Renata'nın planı hiçbir zaman Zaun'un kimya baronu veya Piltover'ın sevilen ticaret ortağı olmak değildi.\nÇocukluğunda sık sık hayalini kurduğu, Piltover'ın finansal güç kaynağı Güneş Kapısı'nı kontrol altına almak istiyordu. Çünkü Güneş Kapısı'nı kontrol edenler ticaret akışını kontrol eder ve ticareti kontrol eden dünyayı kontrol eder. Piltover ve Zaun'da satılan tüm Glasc ürünlerinde, ebeveynlerinin gizli kimyasal formülünden bir tutam mevcut. Bu bir tutam, yan etkileri ve diğer her şeyiyle ürünün kullanıcısını etkilemek üzere onun komutunu bekliyor. Herkesin Renata Glasc için çalışmaya başlaması artık an meselesi."
    },
    {
        "name": "Renekton",
        "region": "Shurima",
        "image_url": "https://cmsassets.rgpub.io/sanity/images/dsfx7636/universe/631c08061ddf52c0b6986407c28011b4e93e5397-1215x717.jpg?accountingTag=LoL",
        "champ_url": "https://universe.leagueoflegends.com/tr_TR/champion/renekton/",
        "lore": ""
    },
    {
        "name": "Rengar",
        "region": "Ixtal",
        "image_url": "https://cmsassets.rgpub.io/sanity/images/dsfx7636/universe/9eca7c212374e6363e336ac7323862c6e5427943-1215x717.jpg?accountingTag=LoL",
        "champ_url": "https://universe.leagueoflegends.com/tr_TR/champion/rengar/",
        "lore": ""
    },
    {
        "name": "Riven",
        "region": "Noxus",
        "image_url": "https://cmsassets.rgpub.io/sanity/images/dsfx7636/universe/26bb1d87fa015cef986d05249f533426383e7198-1215x717.jpg?accountingTag=LoL",
        "champ_url": "https://universe.leagueoflegends.com/tr_TR/champion/riven/",
        "lore": ""
    },
    {
        "name": "Rumble",
        "region": "Bandle şehri̇",
        "image_url": "https://cmsassets.rgpub.io/sanity/images/dsfx7636/universe/96575d035661d8c3238a1a8f098aebefb5641862-1215x717.jpg?accountingTag=LoL",
        "champ_url": "https://universe.leagueoflegends.com/tr_TR/champion/rumble/",
        "lore": "Rumble, yordle'lar arasında bile en çelimsiz olanıydı. Durum böyle olunca kendisine sataşılmasına alışmıştı. Hayatta kalabilmek için yaşıtlarından daha kavgacı ve daha becerikli olmaktan başka çaresi yoktu. Çabuk öfkelenen bir kişilik ve sinirlendiği kim olursa olsun onunla ödeşmek gibi bir huy geliştirdi. Bu yüzden epey yalnız kaldı ama umurunda değildi. Makinelerin arkadaşlığını yeğliyor, onlarla uğraşmayı seviyor ve kendisine sıklıkla hurdalığı karıştırırken rastlanabiliyordu.\nÇok iyi bir teknisyen olacağı belliydi. Öğretmenleri ona Piltover'daki Yordle Bilim ve Gelişim Akademisi'ne kaydolmasını, Orada rahatlıkla Heimerdinger'in hamiliğine girip saygı görebileceğini söyledi; ama Rumble gitmeyi reddetti. Heimerdinger'la iş arkadaşlarının “davayı sattığına”, onların üstün yordle teknolojisini sadece aferin alma karşılığında insanlara verirken, insanların yordle'larla her fırsatta dalga geçmeye devam ettiklerine inanıyordu.\nYordle Akademisi'nden mezun olan bir grup insan, gemiye binip akıl hocalarının doğup büyüdüğü yeri ziyarete geldiğinde Rumble onlarla (lafın gelişi) yüz yüze görüşmenin cazibesine dayanamadı. İnsanlara sadece şöyle iyice bir bakmak istiyordu; ama dört saatten ve birkaç okkalı laftan sonra evine yaralar, bereler ve çürükler içinde döndü. Kulağında, Heimerdinger gibi “aydın” yordle'ları nasıl da utandırdığına dair sözler çınlıyordu.\nErtesi sabah tek bir kelime bile etmeden Bandle Şehri'nden çıkıp gitti ve aylar boyunca onu gören olmadı. Döndüğünde, tangır tungur eden mekanik bir garabeti kontrol ediyordu. O şeyi, şaşkınlıktan dili tutulmuş halkın bakışları arasında şehrin merkezine yürüttü ve orada, yordle teknolojisinin neler başarabileceğini bütün dünyaya göstereceğini ilan etti."
    },
    {
        "name": "Ryze",
        "region": "Runeterra",
        "image_url": "https://cmsassets.rgpub.io/sanity/images/dsfx7636/universe/c6112f9c04cd531982b94e51b719d359e8755365-1215x717.jpg?accountingTag=LoL",
        "champ_url": "https://universe.leagueoflegends.com/tr_TR/champion/ryze/",
        "lore": "Ryze dünyaya şekil veren gizemli güçleri ilk öğrendiğinde henüz genç bir çıraktı.\nHocası, Helia'lı Tyrus adındaki büyücü, Runeterra'daki en tehlikeli nesneleri toplayıp muhafaza etmeyi görev edinmiş, kadim bir nizama üyeydi. Günün birinde Ryze, Tyrus'un başka bir büyücüyle “Dünya Rünleri” diye bir şeyler hakkında fısıldaştığına tanık olmuştu. Tyrus çırağını fark eder etmez yanından hiç ayırmadığı parşömeni sıkı sıkıya tutup konuşmaya ansızın son vermişti.\nZamanla, nizamın bütün çabalarına rağmen rünlerin varlığına dair bilgiler sızmaya başladı. Rünlerin önemini veya barındırdıkları katıksız güce çok az kişinin aklı eriyordu ama yine de herkes onları, hasımlarına karşı kullanabilecekleri silahlar olarak görüyordu. Ryze ve Tyrus, yersiz kuruntuları bastırıp onları kendilerini tutmaya teşvik etmek için Valoran halkları arasında mekik dokumaya koyuldu. Ne var ki gün geçtikçe görevleri boşa çıkıyor ve Ryze hocasının giderek büyüyen umutsuzluğunu hissediyordu. Nihayet ilk yıkıcı darbe, Ryze'ın doğduğu Noxii bölgelerinde geldi ve bu, sonradan Rün Savaşları adıyla anılacak olayların başlangıcı olacaktı.\nİki ülke birbirine girmişti ve sinirler olabildiğine gergindi. Tyrus, Khom köyünde iki ülkenin liderleriyle pazarlığa otursa da ne yazık ki husumetin artık aracılık yapamayacağı kadar büyüdüğünü gördü. Bunun üzerine tepelere kaçan Ryze ve hocası, Dünya Rünlerinin yıkıcı gücüne dehşet içindeki gözleriyle tanık oldu.\nSanki toprak ayaklarının altından kayıyor, yeryüzü öğürüp feryat ediyor, başlarının üstündeki gökyüzü ölümcül bir yara almışçasına kıvranıyordu. Az önce iki düşman ordunun durduğu vadiye baktıklarında tam bir deliliğe seyirci oldular. Karşılarındaki yıkım öyle boyutlardaydı ki aklın somut mantığına meydan okuyordu. Binalar, insanlar, her şey yok olmuştu ve eskiden doğuda bir günlük yürüme mesafesinde olan okyanus şimdi onlara doğru köpürüp hızla yaklaşıyordu.\nRyze dizlerinin üstüne yığılıp dünyada açılan büyük yarığa bakakaldı. Geriye hiçbir şey bırakmamıştı. Ryze'ın bir zamanlar yuvası bildiği köyün yerinde artık yeller esiyordu.\nÇok geçmeden her yere yayılan savaş, Runeterra'yı kasıp kavurmaya başladı. Ryze içinde çatışmaya katılmayı, bir taraf seçip büyülü gücünü bu tarafın davasına adamayı içinden geçiriyordu ama Tyrus ona engel oldu. İkisi birlikte, diğerlerini yeniden barışa yönlendirmek ve her şey birriğinde dünyadan geriye elle tutulur bir şeyler kalması için dua etmek zorundaydı.\nTyrus elinde Dünya Rünü olan herkese kendini dizginlemesi için yakarıyordu. Topyekûn yok olma tehlikesi birçoklarının gözünü korkutuyordu elbette. Savaşta en büyük ıstırapları çekenler, rünleri ona teslim etmeyi kabul edebilirdi ama ne var ki bunu ilk yapan olmayı kimse istemiyordu.\nZaman ilerleyip savaş yayıldıkça Ryze hocasının daha bir mesafeli olmaya başladığını fark etti. Tyrus büyük liderler ve baş büyücülerle kapalı kapılar ardında toplantılar yaparken, çırağını haftalarca sürse de ehemmiyetsiz görünen görevlere gönderiyordu. Ryze nihayet hocasıyla yüzleşmeye karar verdiğindeyse korktuğu başına geldi ve Helia'lı Tyrus'un gizlice bir değil, iki rünü birden ele geçirdiğini öğrendi.\nYaşlı büyücü huysuz ve öfkeli bir şekilde, sıradan fanilerin pervasız çocuklar gibi akıllarının ermediği güçlerle oynadıklarını söyledi. Cahil güç bağımlılarının arasında diplomatlık oynadığı yetmişti. Onları durdurmak zorundaydı. Ryze Tyrus'un aklını başına getirmeye çalıştı ama nafileydi. Karşısında duran, hor gördüğü insanları ayartanla aynı cazibeye boyun eğen, kusurlu bir adamdı. Rünlerin cazibesi hocasının üzerinde silinmez izler bırakmıştı. Bir zamanlar sadece barış arzularken, artık her şeyin sonunu getirebilecek araçlara sahip olmuştu. Bu dünyadaki tek gerçek dost ve yoldaşını yok etmek anlamına gelse bile Ryze harekete geçmek zorundaydı.\nBir anda toplayabildiği bütün büyü gücünü serbet bıraktı. Kısa bir süre sonra Tyrus'un dumanı tüten cansız bedeni yerde yatıyordu.\nBilinci ne yaptığını kavramaya çalışırken, Ryze duygularına hâkim olamayıp titremeye başladı. Bu ölümcül nesneler Tyrus kadar güçlü ve irfan sahibi bir büyücüyü bile yoldan çıkarıyorsa Ryze onlarla nasıl baş edebilirdi ki? Rünleri başka birine emanet edemeyeceğinin de farkındaydı...\nÇok geçmeden en büyük ülkeler birbirini yok olmanın eşiğine getirince savaşın sonu geldi. Ryze artık kendisine düşen görevi anlıyordu. Emniyete alınmayan bir tek Dünya Rünü bile kalsa Runeterra'nın sonu kaçınılmazdı. Bu bilgi yalnızlık getiren ağır bir yük demekti ve Ryze o günden beri dünyayı arşınlayıp arşınlayıp karış karış kalan son Dünya Rünlerini arıyor. Bulduğu rünlerin güç vaatlerini geri çeviriyor ve onları meraklı, hırslı gözlerden uzak, gizli yerlerde saklamayı seçiyor.\nMaruz kaldığı büyü sayesinde ömrü olağanüstü uzamış olsa da Ryze dinlenmeyi göze alamıyor, zira Dünya Rünlerine dair dedikodular yeniden kulaktan kulağa yayılmaya başlıyor ve Runeterra halkları onları kullanmanın bedelini unutmuşa benziyor."
    },
    {
        "name": "Samira",
        "region": "Noxus",
        "image_url": "https://cmsassets.rgpub.io/sanity/images/dsfx7636/universe/4f2e41d8c16101ea4859ca228c0b5ca79cba9988-1898x1120.jpg?accountingTag=LoL",
        "champ_url": "https://universe.leagueoflegends.com/tr_TR/champion/samira/",
        "lore": "Samira ve ebeveynleri, Büyük Sai'nin doğu sınırında yer alan Amakra şehrinde sokak gösterileri yaparak geçiniyordu. Seyircilerin gözlerini kamaştırıyor, onları şaşkına çeviriyor ve büyülüyorlardı. Bu, Samira'nın hoşuna gidiyor ama anne ve babasını endişelendiriyordu. Kızları her ne kadar eğlenirse eğlensin, onun daha sakin bir hayat sürdürmesini istiyorlardı.\nFakat isteklerin sonunun nasıl geleceği, çölde ne zaman yağmur yağacağı kadar belirsizdir.\nSamira'nın on dördüncü yaş gününden hemen önce, Amakra'yı silahlı yabancılar sardı. Evinin çatı kirişleri arasında saklanan Samira, yabancıların kadim bir büyücünün adını anarak köylüleri zorla götürmesini izledi. Gözlerinin önünde pek çok kişi öldürülmüştü.\nSamira ağlamadı. Çığlık atmadı. Bunun yerine öfkeyle dolup taştı. Katillere sinirlenmemişti, saklandığı için kendisine sinirlenmişti. Daha önce korkudan donup kaldığı olmamıştı. En tehlikeli gösterileri denerken bile tüm zorluklara göğüs germişti. Samira o anki halinden nefret etmişti ve bir daha asla böyle korkmayacağına ve çaresiz kalmayacağına yemin etti.\nYaralı olsalar da Samira ve ailesi birkaç köylüyle birlikte Noxus'un hâkimiyeti altındaki bir liman şehri olan Bel'zhun'a kaçmayı başardı. Noxus, Amakralılar için sığınabilecekleri bir yer sağlamıştı. Samira içinse yeni bir kapı açmıştı.\nDiğer sığınmacılar sakin bir hayat sürdürmekten memnun olsa da Samira cesaretini yeniden bulmakta kararlıydı. Ailesi bitkin ve yaralı olduğu için kendini tek başına sokaklara attı. Gösteriler artık onun için bir iş değildi, korkusuz olabileceği bir sahneydi. Kimse izlemiyorken bile yaptığı her gösteride kendini aşmayı başardı. Yine de tüm bunlar ailesini desteklemek için yeterli değildi.\nNoxus birliklerine ait afişi gördüğünde Samira bu gerçeğin farkındaydı. İşin sunduğu heyecan ve getireceği paranın cazibesine kapılıp birliğe katılmak için başvuruda bulundu.\nFiziksel becerileri, diğer askerleri etkilemişti. Kılıcı ustaca kullanabilen ve silahıyla hedefini hiçbir zaman ıskalamayan Samira, atletizm yetenekleriyle savaşta son derece başarılıydı; ancak genç kadının pek disiplinli olduğu söylenemezdi. İki yıllık eğitiminden sonra, ihtiyatsızlığı birlik komutanlarının canını sıkmaya başlamıştı. Biri hariç: Yüzbaşı Indari. Eski bir sabotajcı olan Indari, Samira'nın korkusuzluğuna değer veriyordu ve nihayetinde ona özel savaş birliğinde bir pozisyon teklif etti. Bu, sıradan askeri personel için fazla tehlikeli olduğu düşünülen görevleri üstlenen uzman bir birlikti. Birliğin sunduğu tehlikelere aç olan Samira, teklifi düşünmeden kabul etti.\nNoxus kültürünü tamamen benimsemişti. Ölümcül silahlı çatışmalarda ve nefes kesici kılıç dövüşlerinde kendi gücünü ve tarzını bulmayı başarmıştı. Samira, boş zamanlarında her biri unutulmaz bir başarıyı temsil eden dövmelerinin hikâyelerini ailesine anlatıyordu. Onun için en önemli şey, tehlikeyi heyecana dönüştürmek adına kendisine meydan okumak ve onu gerçekten canlı hissettiren daimi riskten zevk almaktı.\nBaşkentten gelen emirler üzerine, Indari'nin birliği ayrılıkçı bir isyanı bastırmaları için Rokrund Ovası'na gönderildi. Birlik, düşman sığınağının yerini tespit ettiğinde ve asilerin liderine yaklaştığında kale bir anda patladı. Samira, yapı çökmeye devam ederken kendini kaosun içine attı ve bu sırada sağ gözü kalıcı olarak hasar gördü. Ne korkmuş ne de çaresiz hisseden Samira, Indari'yi zaman kaybetmeden kurtardı. Fakat yüzbaşı çok daha ağır yaralanmıştı ve bacaklarını hareket ettiremiyordu. Liderleri olarak başarısız olduğu için hüsrana uğrayan Indari, hayatta kalanlar geri döndüğünde birliği dağıttı.\nİşine son verilen ve ilgisini çeken başka bir fırsat bulamayan Samira, Bel'zhun'daki evine geri dönmek zorunda kaldı. Ancak sıradan bir yaşam tarzı artık ona göre değildi.\nSamira, Noxus'un başkentine geri döndü ve Indari'yi buldu. Eski liderinin, zorluklarla başa çıkmaya olan açlığını herkesten daha iyi anladığını düşünüyordu. Indari'nin ordu ve soylu hanelerle bağlantılarından faydalanmak istiyordu. Kendisine yeni bir ortaklık kurmayı teklif etti. Indari, Samira'ya riskli paralı askerlik işleri bulmak için operasyonu perde arkasından yönetecekti.\nYüzbaşı istemeyerek de olsa teklifi kabul etti ama eski çırağını saha desteği olmadan yalnız çalıştırmak hoşuna gitmiyordu...\nSamira'ysa bu durumdan daha mutlu olamazdı. Koca bir birliğin yapması gereken görevleri tek başına üstlendi ve başarılı oldu.\nKorkusuz Samira'nın şöhreti gitgide yayılıyordu. Bir kimya baronunu yakın dövüşte alt etmiş, bir Bilgewater akınından sağ kalan tek kişi olmuş ve daha birçok başarıya imza atmıştı. Samira, ne kadar riskli olursa olsun her işi tamamlıyordu. Indari'nin desteğiyle birlikte Noxus Yüksek Komutası bile artık onu tanıyordu. En tehlikeli görevler için daha uygun birini bulamayacaklarını kabul ediyorlardı.\nSamira günümüzde de yavaşlayacak gibi durmuyor. Onu bir gün uçurumları tırmanırken, bir başka günse kalabalık bir handa bilek güreşi yaparken bulabilirsiniz. Fakat her nerede olursa olsun, değişmeyen bir gerçek var: Samira her zaman heyecanın peşinde."
    },
    {
        "name": "Sejuani",
        "region": "Freljord",
        "image_url": "https://cmsassets.rgpub.io/sanity/images/dsfx7636/universe_live/64b4bcfccb7b88cad98a2345e15aa9427ba20c73-1215x717.jpg?accountingTag=LoL",
        "champ_url": "https://universe.leagueoflegends.com/tr_TR/champion/sejuani/",
        "lore": "Sejuani, Freljord'lu bir çiftin sadece politik amaçlarla yapılmış evliliğinin meyvesiydi. Annesi Kışın Pençesi kabilesinden Buzdoğan savaşçı Kalkia'ydı. Kalkia yeni kurduğu aileyi terk edip yıllar önce kalbini çalan bir adamın peşinden gitti. Kabile, genç savaş anasının liderliği olmayınca kargaşaya düşüp gücünü kaybetmeye başladı.\nSejuani'yi annesi değil, büyükannesi Hejian yetiştirdi. Sejuani her ne kadar Hejian'ın sevgisini kazanmaya çalıştıysa da onun yüksek beklentilerini hiçbir zaman karşılayamadı. İlerleyen yıllarda kabilenin gitgide artan sorunları yüzünden Hejian torununa daha da az zaman ayırmaya başladı.\nSejuani bolluk, sevgi, güvenlik gibi şeyleri sadece Kışın Pençesi'nin kardeş kabilesi olan Avarosaları ziyaret ettiğinde, ikinci elden deneyimleyebildi. Bölgenin en ünlü savaşçısı Grena, yazları Sejuani'yi evine davet ediyordu. Grena'nın geçmişte Kalkia'yı düelloda dize getirdiğini öğrenen Sejuani artık Avarosa savaş anasına büyük hayranlık duymaya başlamıştı. Grena'nın kızı Ashe de Sejuani'nin arkadaş olarak gördüğü tek kişi haline gelmişti.\nGrena, Hejian'ın genç kıza karşı davranışlarını sorgulayınca, bunu hakaret olarak gören Hejian kabilenin Avarosalarla olan bütün bağlarını kopardı. Kalkia'nın kabileyi terk etmesiyle kaybettikleri toprakları ve onuru geri almaya çalışan Kışın Pençesi, komşu kabilelerle çatışmaya başladı ancak bu çaresiz saldırılar kabileyi daha da büyük bir yıkıma sürükledi.\nHaberler bir şekilde Kalkia'nın kulağına gitti.\nEski kabilesinin yaşadığı talihsizlikleri duyan kadın geri döndü ve savaş anası rolünü yeniden üstlendi fakat ortaya çıkan husumetleri yatıştırmaya çalışırken Kışın Pençesi'nin elinde avlanmaya elverişsiz topraklar ve hızla azalan bazı kaynaklar kalmıştı sadece. Kabilenin, Buz Muhafızlarının koruması altına sığınmaktan başka çaresi kalmamıştı.\nSejuani bunu kendine yediremedi ve liderliği annesinin elinden almaya karar verdi. Genç kız bir Noxus savaş gemisine karşı akın düzenlemek için ant içti. Bu andı yerine getirirse kabile halkını kendi tarafına çekip yönetimi Kalkia ve Buz Rahiplerinden almak için yeterli destek bulacağını umuyordu.\nSejuani bu şiddetli saldırı sırasında geminin mezbahasından yavru bir drüvask kurtardı ve ona sert postundan ötürü Bristle adını verdi. O sırada bilmiyordu ama kurtardığı hayvan büyüyüp gelmiş geçmiş en iri drüvasklardan biri olacaktı. Bristle, Sejuani'ye her daim sadık bir binek haline geldi.\nBaşarıyla sonuçlanan akından dönen Sejuani, kabilenin liderliği için annesine meydan okuma vaktinin geldiğini düşündü. Eski geleneklere göre anne ve kızı arasında düello olamazdı fakat Sejuani son derece kararlıydı.\nBunu duyan Buz Rahipleri küplere bindi ve duruma müdahale etmek zorunda kaldı. Çıkan kargaşada Kalkia, Sejuani onun yanına bile yanaşamadan hayatını kaybetti.\nSejuani, Kışın Pençesi'nin yeni savaş anası olarak yakınlardaki kabilelere saldırıp topraklarını ele geçirdi. Gücünü kanıtlayan genç liderin artık birçok takipçisi vardı. Buz Muhafızlarına karşı çıkmasıyla birlikte, Freljord'un dört bir yanından gelen, toplumdan dışlanmış şamanlar, ruh gezginleri, Buzdoğanlar, Fırtınadoğanlar ve eski ilahlara tapanlar kabilesine katıldı.\nBir zamanların zayıf, gözden düşmüş ve komşuları tarafından yağmalanan Kışın Pençesi kabilesi, sadece birkaç yıl içinde kuzey topraklarında hızları, gaddarlıkları ve savaş analarına karşı duydukları mutlak bağlılıkları sayesinde yüreklere korku salar hale geldi.\nAradan mevsimler geçti. Sejuani artık güneydeki kabilelere, Noxus'lu davetsiz misafirlere, hatta Demacia'nın sınırlarına bile saldırıyor. Önüne çıkan herkesin mallarını yağmalıyor ve topraklarını fethediyor. Asıl amacıysa çocukluk arkadaşı Ashe'in kurduğu, gitgide gelişen kabileler birliğini devirip yok etmek. Sejuani'ye göre Avarosa savaş anası hem arkadaşlıklarına hem de daha kötüsü Grena'nın mirasına ihanet etmiş.\nBu yüzden Sejuani kendisinin Freljord'u yönetmeye layık tek kişi olduğunu kanıtlamaya kararlı."
    },
    {
        "name": "Seraphine",
        "region": "Piltover",
        "image_url": "https://cmsassets.rgpub.io/sanity/images/dsfx7636/universe/049ea1265dcc9822deda1915f4d0654f0c667e2b-1920x1080.jpg?accountingTag=LoL",
        "champ_url": "https://universe.leagueoflegends.com/tr_TR/champion/seraphine/",
        "lore": "Herhangi birinin hayalinin, herkesin gelişimi haline gelebildiği Piltover'da bir yıldız doğdu.\nSeraphine müziği çocukluğu boyunca hep sevmişti. Özellikle de babasının söylediği ninnilere bayılıyordu. Şarkılar çok güzeldi ama hüzünlüydü. Seraphine'in hayatlarını Zaun'da geçiren annesi ve babası, daha iyi bir hayat için Gelişim Şehri'ne taşındığında şarkılarını da yanında götürmüştü.\nBozuk ses cihazlarının tamir edildiği hex atölyelerinin camından dışarı sarkan Seraphine, sokaklarla birlikte şarkı söylüyordu. Güneş Kapıları'ndan gelen denizcilerin söylediği şarkılar, çırakların çaldığı ıslıklar, hatta sokaktan gelen konuşmaların melodileri... Seraphine Piltover gibi kalabalık bir şehirde hiçbir zaman yalnız değildi.\nSeraphine zamanla şarkıları fazla özel ve kişisel bir şekilde hissedebildiğini fark etti. Sıradan insanlar şarkıları asla böyle duyamazdı. Büyüdükçe yetenekleri de gelişti. İster sevgi ister nefret dolu olsun, herkesin ruhunu duyabiliyordu. Bir zamanlar sevdiği sokaklar, artık farklı isteklerin çatışmasından oluşan korkutucu bir kakofoniye dönüşmüştü. Hiçbir ses ahenkli değilken onları nasıl anlayabilirdi ki? Bazı günler kulaklarını elleriyle kapatarak bir köşeye çöküyor ve tüm bu kaosun arasında kendisini duyamamanın verdiği dehşetle titriyordu.\nSeraphine'in annesi ve babası, kızlarının Piltover'da doğması için her şeyi geride bırakmıştı ve onu böyle görmeye dayanamıyordu. Oradan buradan kazandıkları birikimlerini bir araya getirerek nadir bir hextech kristali aldılar ve onun sihirli işitme kabiliyetini bastıracak bir cihaz yaptılar. Seraphine yıllar boyunca ilk kez sessizliğe kavuşmuştu.\nFakat bu sessizliğin içinde bir şeyi, birini duydu. Tözkabuk kanından elde edilen kristal, bir bilince sahipti. Kristalin sesini duymak zor, anlamak daha da zordu ama yine de tonu nazikti. Binlerce yıllık tarih, uzaktaki çölleri ve atalarının kadim çatışmalarını konu alan ilahide ahenkle anlatılıyordu.\nŞaşkına dönen Seraphine, yardım istedi. Çevresindeki arzuların altında ezilen genç kız, asla kendisine ait bir şarkısı olmayacağını düşünerek endişeleniyordu. Ya o da başkalarının seslerinden ibaretse ne olacaktı?\n“Hepimiz başkalarının sesleri tarafından şekillendiriliriz,” diye şakıdı varlık.\nBöylece Seraphine yavaş yavaş gürültüyle başa çıkmayı öğrendi. Ses nadiren net bir şekilde konuşuyordu ama yine de Seraphine kristalin etkisini hissedebiliyordu. Ona kalabalığı nasıl etkileyeceğini, kalabalıkla birlikte nasıl şarkı söyleyeceğini öğretiyordu. Genç kız cihazını her geçen gün daha da az kullanmaya başladı. Yeteneklerini test etmek için seyircilerin önünde ilk kez konser verdiğinde, inanılmaz derecede heyecanlıydı. Ama yine de şarkı söylemeye devam etti ve kalabalık büyülendi. Çok geçmeden Piltover'ın en büyük gösteri mekânlarında Seraphine'in hayranları sokaklara taşıyordu. Yine de bir şeyler eksikti. Hem kalabalıklarda hem de kendi içinde... Cesaretini toplayarak ailesinin terk etmek için canla başla çalıştığı şehirde, Zaun'da farklı bir perspektif aramaya koyuldu.\nSeraphine tangırdayan asansörle aşağıya ilk indiğinde kendini hem evinde hem de bir yabancı gibi hissetti. Zaun'da da tıpkı yukarıda olduğu gibi direniş ve tutku şarkılarını duyuyordu, ancak bunların kendilerine özgü bir özgürlük ritmi vardı. Fakat burada daha fazla zaman geçirdikçe insanların acılarını hissetmeye başladı. Her türlü fırsatı kontrol eden kimya baronlarına karşı duyulan korku. Yukarıda yaşayan şımarık ve burnu havada Piltover'lılara karşı duyulan nefret. Burada çok fazla uyuşmazlık vardı. Konser vermeye başladı ve yürekleri yaşadıkları sıkıntıların şarkılarını söyleyen yeni kalabalıkları dinledi. Bu iki şehir yalnızca basit bir yanlış anlaşılma yüzünden bölünmemişti. Çok daha fazlası vardı. Seraphine yaraları kapatmak, insanları birleştirmek istiyordu. Ama hep aynı sözleri duyuyordu: “Zaun'da işler o kadar basit değil.”\nGitgide Piltover'a daha da yabancılaştı.\nHextech kristali, ona kontrolsüz nefretin neler başarabileceğini anlatan bir ağıt okudu. Seraphine sevdiği şehirlerin başına böyle bir şey gelmesine izin veremezdi. Ailesini ikna ederek cihazını parçalarına ayırdı ve birlikte kristali amacının tam tersini yapacak şekilde yeniden birleştirdiler. Cihaz artık yeteneklerini bastırmıyordu. Aksine onları güçlendirerek Seraphine'in herkesi tüm karmaşıklığıyla duymasını sağlayan bir platforma dönüşmüştü. Seraphine bunların arasında kristalin sesini de duyabileceğini umuyordu. Seraphine bu platformu bir çeşit sahne olarak kullanarak Piltover ve Zaun'un arasındaki Asma Kat'a indi. Kalabalık toplaşırken ve ışıklar parlarken, onu dinlemek için bir araya gelen iki farklı dünyaya ait insanların muhabbetlerini duydu.\nBu, yeni bir şarkıydı. Sadece anlayış değil, aynı zamanda birliğin şarkısıydı.\nMükemmel değildi. Belki de hiç olmayacaktı. Ama sesi önemliydi. Böylece Seraphine diğerlerinin kendi seslerini bulmasına yardım edebileceğini fark etti.\nSeraphine hem Piltover'ın hem de Zaun'un gözde yıldızı oldu. Yeteneklerinden ve hextech teknolojisinden güç alan genç sanatçı, herkesin sesine yeni bir iyimserlik katıyor; çünkü ona göre herkes sesinin duyulmasını hak eder... özellikle de mücadele verenler. Onlar Seraphine'e ilham veriyor ve genç sanatçı da onlara ilham vermek için elinden geleni yapmaya hazır."
    },
    {
        "name": "Shaco",
        "region": "Runeterra",
        "image_url": "https://cmsassets.rgpub.io/sanity/images/dsfx7636/universe/499c2b9a55b61f4fe9f400ec6b5f456eabe57983-1215x717.jpg?accountingTag=LoL",
        "champ_url": "https://universe.leagueoflegends.com/tr_TR/champion/shaco/",
        "lore": "Çoğu kişi, ölümü herhalde komik bulmuyordur. Zaten değildir de, tabii Shaco değilsen. Shaco'ysan, feci komiktir. Shaco, Valoran'ın ilk tam teşekküllü katil komedyeni. Karşısındakini öldürene kadar şaka yapar, sonra da kendisi güler. İblis Soytarı olarak tanınan bu kişi tam bir muammadır. Kimse nereden geldiği konusunda anlaşamaz, Shaco da hiçbir ayrıntı vermez. Yaygın bir görüşe göre Shaco Runeterra'lı değildir, karanlık ve çarpık bir dünyadan çağrılmış bir şeydir. Bazıları da onun insanlığın karanlık dürtülerinin vücut bulmuş hâli olduğuna, bu yüzden mantıkla ikna edilemeyeceğine inanır. En akla yatan inanış ise Shaco'nun, hizmetlerine ihtiyaç duyulana kadar kendi deli haline bırakılmış kiralık bir katil olduğu. Shaco kendisini korkunç, kanuna aykırı gaddarlıklar hakkında sorguya çekmek için arayan yetkililerin elinden her fırsatta kaçarak kurnazlığını kanıtladı. Bu tip dedikodular Valoran yerlilerinin içini rahatlatsa da böyle kötülük dolu birinin serbestçe dolaşmasına izin verilmesi akıl alacak şey değil.\nGeçmişi hakkındaki gerçek ne olursa olsun, Shaco gibi korkunç biri ancak deliliğin açıkça hüküm sürebildiği yerlerde görülür."
    },
    {
        "name": "Shen",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/6cb82fdaf892111de0b767513f45cf82be59909d-1215x717.jpg?accountingTag=LoL",
        "champ_url": "https://universe.leagueoflegends.com/tr_TR/champion/shen/",
        "lore": "Hem ruhlar aleminde hem de fani dünyada çözülemeyen bir gizem olan Shen, bunların ikisine de ait değil. Kuzey Navori'nin en saygı gören ailelerinden birinin üyesi olmasına rağmen, Shen'in kaderini belirleyen şey babasının Kinkou Tarikatı'nda Alacakaranlığın Gözü görevini üstlenmesi oldu.\nShen, Büyük Usta Kusho'nun oğlu olduğundan dolayı tarikatın kültürüyle iç içe büyüdü. İnançlarının temel prensipleri ona Ionia'nın günbatımı kadar tanıdık geliyordu. Ağacın Budanması'nın ne kadar gerekli olduğunu, Güneşi Yolunda Tutmak'ın kararlılığını ama bunlardan da öte Yıldızları Seyretmek'in bilgeliğini öğrenmişti. Çocukluğu boyunca meditasyon yapıp ders çalıştı. Öğretmenleri Shen'in örnek bir öğrenci olduğunu düşünürdü.\nEn yakın arkadaşı, antrenman maçlarında onunla boy ölçüşebilen tek kişi olan genç çömez Zed'di. İki çocuk kardeş gibi büyüdü ve sık sık birbirlerine umutlarını, hayallerini açtılar. Shen, bir konuya farklı bir açıdan bakmak istediğinde hep Zed'e danışırdı. İki arkadaş, Kinkou'nun en çok gelecek vaat eden öğrencileri olarak anılmaya başladı.\nBecerileri geliştikçe Kusho onları beraberinde tehlikeli görevlere götürmeye başladı. Hatta, Zhyun eyaletinin başına bela olan Altın İblis'in aranmasına bile katıldılar. Arayışları yıllar sürdü ama Shen, sayısız kanlı cinayeti ortaya çıkardıktan sonra bile görevine bağlı kaldı. “İblis”i sonunda yakaladıklarında, gezici bir tiyatroda çalışan kendi halinde bir sahne görevlisi olan Khada Jhin olduğunu gördüler. Büyük Usta Kusho, suçlunun idam edilmek yerine hapse atılması emrini verdi.\nShen de Zed de bu katilin daha ağır bir cezayı hak ettiğini düşünüyorlardı ama Shen babasının kararını kabul etti. O da Alacakaranlığın Gözü gibi duygularını işine karıştırmamaya çalışıyordu. Bu yüzden öfkelenmiş ve gücenmiş olan Zed'i teselli edemedi.\nNoxus'lu işgalciler İlk Diyar'ın huzurunu tehdit ettiği zaman bile, Shen istemeyerek de olsa Kusho'nun eylemsizliğini destekledi. Ama Zed savaşa katılmak için Kinkou'dan ayrıldığında, Shen tapınak duvarlarının içinde kaldı.\nDüşman, eyaletlerin çoğunu kısa sürede işgal etti. Shen buna karşın Ionia'nın ruhsal ahengini korumaya odaklandı. Fakat bir gün evinden uzaktayken, Kinkou Tarikatı'nda dengelerin şiddetle bozulduğunu sezdi. Aceleyle geri döndüğünde, kanlı bir darbeden sağ kurtulabilmiş olan bir avuç insanla karşılaştı. Onlardan, Zed'in kendi öğrencilerini yetiştirip tapınağı ele geçirdiğini öğrendi.\nEn kötüsü de Shen'in babasını bir zamanlar ailesinden biri olarak gördüğü adamın öldürmüş olmasıydı.\nIstırabını bastırarak Kinkou'dan geriye kalanları dağların güvenliğine kaçırdı. Babasının ruh kılıcını ve Alacakaranlığın Gözü unvanını aldı. Görevi intikam aramak değil, tarikatı yeniden kurmaktı. Temel prensipleri gözeterek, Kinkou'yu yeniden güçlendirme umuduyla yeni üyeler toplayıp onları eğitmeye başladı.\nYeni çömezlerden birinde, akıl almaz bir potansiyel görüyordu. Shen, Akali Jhomen Tethi adlı bu kızı, gizlenme ve yanıltma sanatlarında ustalaşacak şekilde eğitti. Akali'nin annesi Mayym, Kusho'nun döneminde tarikatta Gölgenin Yumruğu'ydu. Kızı da annesinin yolundan gidecek gibi görünüyordu. Ama yine de Akali en büyük düşmanlarının saldırılarına karşılık vermek istediğinde Shen sürekli ona kendisine hâkim olmasını söylüyordu.\nNoxus sonunda geri çekildiğinde, pek çok Ionia'lı direnişlerinin zaferini kutlamaya başladı. Shen gibi bazıları ise savaşın sonuçlarının acısını yüklendi. Kararlılıkla görevine devam ederken, için için Zed'e olan nefretiyle ve kendi liderlik becerilerine duyduğu şüpheyle boğuşuyordu. Yıllar süren çatışma İlk Diyar'ı çok hırpalamıştı. Shen yeniden kurulmuş olan Kinkou'nun dengeyi tekrar sağlayabileceğinden emin değildi.\nNitekim, Akali yeni Gölgenin Yumruğu olduğu halde onun günbegün kendilerinden biraz daha koptuğunu hissedebiliyordu. Zaman içinde Akali Shen'in öğretilerini herkesin önünde reddedip tarikattan ayrıldı.\nShen meditasyon yaptı, yıldızları gözlemledi ve Akali'nin de Kinkou Tarikatı'nın da kendi yollarını bulması gerektiğini anladı.\nShen, ruhlar alemindeki görünmez çatışmalar arasındaki molalarda bazen hâlâ inançlarının değeri hakkında düşünüyor. Gelenekleri koruma görevini her daim duygularının önünde tuttu ama şu soru aklından hiç çıkmıyor: bir insan, bir dünyada olanlar diğerini yok etmeden önce ikisinin arasında yürümeye daha ne kadar devam edebilir?"
    },
    {
        "name": "Shyvana",
        "region": "Demacia",
        "image_url": "https://cmsassets.rgpub.io/sanity/images/dsfx7636/universe/3a3eacd9c6ff7ca76a309611a508b9416fe3c01c-1215x717.jpg?accountingTag=LoL",
        "champ_url": "https://universe.leagueoflegends.com/tr_TR/champion/shyvana/",
        "lore": "Artık nadir rastlanır hale gelmiş de olsalar Runeterra'nın bazı kesimlerinde yaşayan kadim element ejderleri hâlâ mevcut.\nShurima İmparatorluğu çöktükten uzun zaman sonra, Yvva adıyla anılan kadim bir yaratık unutulmuş bir yanardağın altındaki mağaralarda kuluçkaya yatmış, yumurtalarını koruyordu. Rakip ejderlerin yağmalama girişimleri bir yana, ejderha yumurtaları neredeyse bir ölümlünün aklının almayacağı kadar değerliydi. Bu yüzden onları çalmayı göze alacak derecede ahmak insanlara sık rastlanıyordu. Yvva, yıllar boyu hırsızlığa yeltenenlerin yanık kalıntılarıyla beslendi ama sonunda içlerinden biri denemesinde başarılı oldu.\nBu yeni yetme büyücü, koca ejder yumurtasını göğsüne bastırıp koşa koşa dağdan kaçtı. Hemen arkasındaki orman, Yvva'nın hiddetiyle ateşler içinde kalmıştı. İmkânsız gibi görünse de büyücü bir şekilde kıyıya ulaşmayı başardı ve bozguna uğrayan ejder inine çekildi. Bir yumurtasını kaybetmişti. Bir tane daha kaybedemezdi.\nBüyücü kuzeydeki Piltover'a gitti; fakat daha alıcı bulamadan yumurta çatlamaya başladı. Yumurtayı yuvadan aldığından mı yoksa sonbaharın son ay ışığı kışa kapıyı açtığından mı bilinmez, bir şeyler değişmişti. Doğan şey yavru bir ejder değil; solgun, menekşe rengi cildiyle insana benzeyen bir bebekti. Onu terk etmeye büyücünün içi elvermemişti. Çocuğu kendi evladı gibi büyüten büyücü, ona gerçek annesinin karanlık efsanesinden esinlenerek Shyvana adını verdi.\nZamanla, Shyvana'nın sıradan bir fani olmadığı ortaya çıkmıştı. Küçük yaşlardan itibaren, görüntüsünü değiştirerek kadim destanlardaki yarı ejderlere benzeyen bir canavara dönüşebiliyordu. Bu da Valoran halkının arasında yaşamayı, en hafif tabiriyle güç kılıyordu. Öte yandan, Yvva'nın kendisinden koparılan kızıyla arasında hâlâ bir bağ olduğu ve bu bağın zamanla güçlendiği de açıktı. Diğer yavruları nihayet uçmayı öğrenip gidince, Yvva boş yuvasından ayrılıp Shyvana'yı bulmak için okyanusları aştı.\nGeldiği topraklar şiddetli sınır savaşlarından harap olmuştu ama bu muazzam ejder yaklaşmaya başladığında köylüler de ordular da kaçışmaya başladı. Yıkık bir çiftlik evine sığınan Shyvana, önce inişe geçen Yvva'yı, ardından da onu evlatlık alan babasını yutan alevleri gördü. Genç kız babasını hemen ormana taşısa da yapabileceği pek bir şey yoktu. Onu bir meşe ağacının altına kazdığı bir mezara gömdükten sonra tek başına yollara düştü.\nVahşi doğada, sürekli hareket halinde haftalarca saklandıktan sonra ağaçların arasında belli belirsiz bir kan kokusu duydu. Ölmeyi bekleyen yaralı bir savaşçıyla karşılaştı ve bu sefer, bu adamı kurtarabileceğini anladı.\nPeşindeki yaratığı aklından çıkararak yarı ejder biçimine büründü ve bilinci kapalı adamı Demacia sınırlarındaki bir karakola kadar taşıdı.\nÇitduvar adlı bu kalede, yaralı savaşçının kralın tek oğlu ve tahtın vârisi Prens Jarvan olduğunu öğrendi. Askerler Shyvana'nın menekşe rengi tenine ve tuhaf davranışlarına şüpheyle yaklaşsa da onu aralarına kabul ettiler. Demacia'lılar birbirlerine her daim destek oluyor gibi görünüyordu. Shyvana o kasabada ömründeki en huzurlu zamanları geçirdi.\nAma huzur bozulmak üzereydi. Shyvana rüzgârla yaklaşan bir karanlık seziyordu. Yvva yoldaydı.\nİyileşmeye çalışan prens, Çitduvar garnizonuna liderlik etmesi gerektiğinin farkındaydı. Çatışmaya hazırlanmak için, korkudan tir tir titreyen köylüleri kalenin içine aldı. Shyvana ise o durumda bile kaçmaya hazırdı. Jarvan onunla yüzleştiğinde, genç kız peşindeki yaratığın kendi soyundan olduğunu itiraf etti. Bu yüzden masum insanların ölmesine izin veremezdi.\nJarvan gitmesine izin vermedi. Shyvana onun hayatını kurtarmıştı. Şimdi destek olma sırası Jarvan'daydı. Duygulanan Shyvana bu teklifi kabul etti.\nYvva görüş alanlarına girdiğinde Demacia'lı okçular ejderin dikkatini dağıtmak için oklarını yağdırdı. Yvva ise buna karşılık siperleri aleve boğdu. Taşları güçlü pençeleriyle parçalayarak zırhlı savaşçıları duvardan aşağı fırlattı. İşte o an ileri atıldı Shyvana. Havada biçim değiştirdi ve haykırarak annesinin üstüne atıldı. Rün Savaşlarından beri Valoran'da görülmemiş bir tabloydu bu. İki ejder Çitduvar semalarında diş dişe, pençe pençeye dövüşüyordu.\nOnlarca yerinden yaralanmış olan Shyvana sonunda Yvva'yı yere mıhladı ve yaratığın boynunu yere döşenen taşların üstünde kırıverdi.\nPrens, Shyvana'nın cesaretini ödüllendirdi ve onunla saraya gelirse muhafızı olarak yanında yer alabileceğini söyledi. Yvva'nın kellesini av ganimeti olarak yanlarına alıp Büyük Demacia Şehri'ne doğru yola çıktılar.\nShyvana, halkın büyüden çekindiğini ve bunun ülkenin temelini oluşturan soylu ideallerle çeliştiğini, ülkenin bu bakımdan ikiye bölünmüş sayılabileceğini öğrenmişti. Kendisi, prensin en güvenilir muhafızlarının arasına katılarak kendisini bir ölçüde kabul ettirmiş olsa da gerçek doğasını gösterdiğinde her şeyin değişip değişmeyeceğini düşünmeden edemiyor."
    },
    {
        "name": "Singed",
        "region": "Zaun",
        "image_url": "https://cmsassets.rgpub.io/sanity/images/dsfx7636/universe/fb56a344c527f0f3321ca3896082607cca49a672-1215x717.jpg?accountingTag=LoL",
        "champ_url": "https://universe.leagueoflegends.com/tr_TR/champion/singed/",
        "lore": "Runeterra'nın her yerinde Singed adıyla tanınan akla mantığa sığmaz vicdansız deli, yaşamına sıradan bir Piltover'lı olarak başladı. Çocukluğunda da deha denilebilecek kadar zekiydi ve sınırsız bir merak duygusuna sahipti. Doğal hayatın prensipleri ve canlılar arasındaki etkileşimler onu büyülüyordu. Sonunda saygın Piltover Üniversitesi'nden burs aldı.\nÜstün zekâsıyla ün yapması uzun sürmedi.\nSinged'in doğa bilimleri alanında yaptığı araştırmalar etkileyici, hatta çığır açıcıydı. Ama hextech'in keşfinden bu yana Piltover'ın tüm dikkatinin bu büyü-teknoloji karışımına ve onun sunduğu olanaklara yöneldiğine acı bir şekilde tanık oldu. Büyüyü dünyanın nasıl işlediğini anlayacak kapasitesi olmayanların ya da öğrenecek kadar umursamayanların yaslandığı bir dayanak olarak gördüğü için kendini dışlanmış hissediyordu. Üniversiteye yayılan yeni ve cahilce bir moda olduğunu düşündüğü hextech'in ateşli bir karşıtı oldu.\nSinged bunun yerine simyanın kimya alanındaki potansiyelini araştırmaya başladı. Zekâsı sayesinde bu alana bağışlarda bulunulmasını sağlasa da diğer akademisyenler çalışmalarını alayla karşıladı. Çok geçmeden araştırma fonu da tükendi ve üniversiteden de Piltover'dan da ayrılmak zorunda kaldı. Yeni bir yaşam kurmaktan başka seçeneği yoktu. Gidebileceği tek yer de Zaun'du.\nAltşehirde hem yaşam ucuzdu hem de teknolojik yeniliklere olan talep büyüktü. Singed yavaş yavaş kurulmakta olan kimya teknolojisi sanayiinde hemen kendine yer bulup becerilerini ve değişik projelere olan açlığını gitgide daha da ahlaksızlaşan müşterilerin emrine sundu. Etik açıdan son derece şaibeli olan deneyleri geniş bir alana yayılıyordu: Giriştiği pek çok işin yanı sıra insanları, hayvanları, hatta insan-hayvan melezlerini teknolojiyle takviye ediyordu. Yeni alanının inanılmaz bir hızla gelişmesini sağladı. Ama bu gelişimin bedelini çoğunlukla kendi sağlığıyla ödedi. Canlı bir bedenin kimyasal ihtiyaçlarını en iyi bilen de kendisi olduğundan haftalar boyu uyanık kalıp çalışmasını sağlayan karışımlar hazırlıyordu. Bu karışımların etkisi geçtiğinde gücü kuvveti tükenmiş halde, titreyerek yere yığılıyor ve günlerce uyuyordu.\nSinged saplantılı bir şekilde sürdürdüğü simya çalışmaları sayesinde müşterisiz ve hamisiz kalmıyordu. Sonunda Noxus'un harp ustaları bile müşterileri arasına katılmıştı. Noxus, kuzey Shurima'ya sefer düzenleyebilmek için Piltover'a astronomik geçiş ücretleri ödüyordu. Hem Piltover hem de Zaun, imparatorluğun da Yüce General'in de iflasın eşiğinde olduğu ve daha ucuza mal olacak yeni fetih bölgeleri araştırdığı dedikodusuyla çalkalanıyordu. Ama parasını aldığı sürece bu konular Singed'in umurunda bile olmazdı.\nSinged yıllar boyu Noxus için ara sıra ufak projeler üstünde çalıştıktan sonra, Emystan adlı Noxus'lu bir komutan onunla görüşmeye geldi. Kadın, simyacıdan Ionia'daki bir türlü sona ermeyen açmazı kırmak için yardım istiyordu. Daha önce benzeri görülmemiş bir silaha ihtiyacı vardı. Bunun karşılığında Singed'i çok ama çok zengin edebilirdi.\nSinged tüm diğer endişelerini bir kenara bırakarak zekâsının, bilgilerinin ve tecrübesinin tamamını bu yeni silahı oluşturmaya vakfetti. Çabalarının sonucunda dengesiz, aniden parlayan ve dehşet verici bir simya ateşi ortaya çıkardı. Bu ateş sonunda Ionia'da Noxus'un düşmanlarına karşı kullanıldığında kayaları bile çatlatacak kadar yüksek bir ısıyla yandı ve çevresindeki toprağı yoğun, zehirli metallerle öyle bir kirletti ki artık oralarda hemen hiçbir şey yetişmesi mümkün değildi. Öyle ki Emystan'ın müttefikleri bile korkuya ve tiksintiye kapılmıştı. Ama korkuları onu ve Singed'i savaş suçlusu ilan etmeye yetecek düzeyde değildi.\nSinged şimdilerde sermaye, malzeme ve hatta denek sıkıntısı çekmese de tüm bunlara rağmen yaşının ağırlığını hissetmeye başlıyor. Son çalışmaları hem çok daha biyoloji ağırlıklı hem de kapsam olarak dikkat çekecek kadar geniş. İnsanı, hayvanı ve makineyi birleştirmeye çalıştığı bir deney yüzünden laboratuvarı kısa süre önce yerle bir oldu, neredeyse parçalanan yüzü de pis sargılarla bir arada duruyor. Üstelik kaçan deneği Zaun sokaklarında cirit atıyor. Fakat Singed hedefinden şaşacak gibi değil.\nCanlıları yok etmekte zaten ustalaştı, şimdi ilgisini onları korumaya, dönüştürmeye... ve hatta yaşamın kaçınılmaz sonu olan ölümü kaçınılmaz olmaktan çıkarma ihtimaline çevirmiş durumda."
    },
    {
        "name": "Sion",
        "region": "Noxus",
        "image_url": "https://cmsassets.rgpub.io/sanity/images/dsfx7636/universe_live/718640b1b39f711e775596ec5d09a31fdd95820e-1215x717.jpg?accountingTag=LoL",
        "champ_url": "https://universe.leagueoflegends.com/tr_TR/champion/sion/",
        "lore": ""
    },
    {
        "name": "Sivir",
        "region": "Shurima",
        "image_url": "https://cmsassets.rgpub.io/sanity/images/dsfx7636/universe/0c05de7cba9f8cfbfab361a10d8719e36ee69fb1-1215x717.jpg?accountingTag=LoL",
        "champ_url": "https://universe.leagueoflegends.com/tr_TR/champion/sivir/",
        "lore": "Sivir, Shurima çöl yaşamının zorlu derslerini çok küçük yaşlardan itibaren bizzat aldı. Büyük Sai Çölü'nün en korkulan akıncı kabilelerinden biri olan Khtaon'lar tüm ailesini öldürünce, küçük kız kendi durumundaki diğer yetimlere katıldı. Hayatta kalmak için tek umutları yörenin pazarlarından yiyecek çalmak ve satacak ufak tefek eşyalar bulmak için yarı yarıya toprak altında kalmış antik yerleşim kalıntılarına girmekti. Sıkışık tünellere ve unutulmuş yeraltı mezarlarına korkusuzca dalıyor, azıcık maddi değeri olan nesneler arıyor, en kıymetli eşyalar kimin olacak diye sık sık birbirlerine giriyorlardı.\nDiğer çocukları mezarların derinliklerine indiren hep Sivir oluyor ama çıkardığı defineler genellikle elinden alınıyordu. Sözde en yakın arkadaşı olan Mhyra her şeyini çalınca, Sivir bir daha asla ihanete uğramayacağına yemin ederek meşhur savaşçı Iha Ziharo'nun yönettiği bir kiralık asker grubuna katıldı. Onlara rehberlik ediyor ve ayak işlerine bakıyordu.\nSilah kullanmakta gösterdiği başarı sayesinde zamanla Ziharo'nun sağ kolu oldu; fakat bir yandan da, akınlarda kazanç elde etmelerini sağlayan kendi stratejileri olduğu halde despot liderin hem altından hem de övgülerden aslan payını aldığını fark ediyordu. Ziharo'nun yerine geçmeye karar veren Sivir, diğer kiralık askerleri kendi tarafına çekerek kadına saldırdı; ancak eski akıl hocasını öldürmeye eli gitmedi. Kadını çölde tek başına bırakarak kuru bir \"iyi şanslar\" dileyip çekti gitti.\nYıllar geçtikçe, Sivir'le savaşçıları korkulması gereken kişiler olarak ün saldı. İyi bir ücret ödendiği sürece her işi kabul ediyorlardı. Bu işlerden biri de Nashramae'li saygın bir ailenin liderine kayıp bir aile yadigârını bulmasında yardımcı olmaktı. Aradıkları nesne, “Chalicar” adında bir silahtı. Sivir, adamın kişisel korumaları eşliğinde aylarca Chalicar'ın peşinde koştu. Sonunda, antik Shurima imparatorluğunun bir kahramanının lahdinden çapraz bıçaklardan oluşan bir silah çekip çıkardı.\nSilah gerçekten bir hazineydi. Çoktan unutulup gitmiş bir çağın üstün zekâsının ve büyüsünün ürünüydü. Sivir hayran kalmıştı. Hiçbir silahın tutar tutmaz eline böylesine oturduğunu hissetmemişti. Korumaların şefi silahı efendisine götürmek için istediğinde Sivir Chalicar'ı falsolu bir yay çizdirerek onlara attı. Şefin anında kafası koptu, arkasındaki üç kişi de yere serildi. Sivir savaşa savaşa mezardan çıktı. Ardında sadece ölüler kalmıştı.\nSivir'in şöhreti kısa süre içinde çölün ötesine de yayıldı. Noxus keşif birlikleri kuzey kıyısından iç bölgelere ilerlemeye başladığında, bu dişli kiralık asker de kendini General Du Couteau'nun en küçük kızı Cassiopeia'nın hizmetinde, Shurima'nın kayıp başkentinin yağmalanmasına yardımcı olurken buldu. Karmakarışık toplu mezar dehlizlerinden geçilirken Sivir'in savaşçılarından pek çoğu antik tuzaklara yakalandı ama Cassiopeia geri dönmeyi reddetti.\nSonunda muhafız heykelleriyle ve geçmiş devrin ilah savaşçılarını tasvir eden kabartmalarla çevrelenmiş görkemli bir mezar kapısına eriştiklerinde Sivir içinde bir heyecan hissetti. Bu hayvan başlı kahramanlar ve yeraltı dünyasının iğrenç yaratıklarına karşı verdikleri savaşlar onu büyülemişti.\nSivir'in dikkatinin dağılmasından yararlanan Cassiopeia, hançerini paralı askerin sırtına saplayıverdi.\nSivir acı içinde yere yığıldı. Kanı kumlara akmaya başladı. Cassiopeia Chalicar'ı kullanarak mezarı açtı ve böylece bilmeden mezarın lanet büyüsünü tetiklemiş oldu. Ölümün eşiğinde olan Sivir, taştan bir yılanın gözlerinin önünde canlanıp zehriyle Cassiopeia'nın derisini kavurmasını seyretti. Kendinden geçmeden önce duyduğu son şey, mezardan kurtulup bir kere daha dünya yüzüne çıkan delirmiş ilahların kükremeleriydi.\nFakat görünen o ki kaderin Sivir'le işi henüz bitmemişti.\nSavaşçı farkında değildi ama kanında kadim bir kraliyet soyunun son izlerini taşıyordu. Uyandığında, imparatorluğun son hükümdarı Azir'in onu bizzat tedavi etmekte olduğunu gördü. Azir'in Yükseliş ritüeli elinden alınmış ve bu yüzden adı efsaneleşmişti. Sivir'in dökülen kanı hükümdarın ruhunu neredeyse üç bin yıl sonra yeniden uyandırmış, ritüeli tamamlamış ve ona bir ilah imparatorun bütün semavi güçlerini bahşetmişti. Azir, Şafak Vahası'ndaki kutsal havuzun şifalı sularını kullanarak Sivir'in ölümcül yarasını mucizevi bir şekilde geri almıştı.\nSivir, Azir'in döneceğini iddia eden kehanetleri duymuş, böyle hayallere sadece ahmakların inanacağını düşünmüştü; ama şimdi gözlerinin önünde gerçekleşen olayları yadsımasına imkan yoktu. Yer yarıldı, antik Shurima şehri döne döne yükselen devasa toz bulutları arasında mezarından çıktı ve güneşin kutsal ışınlarıyla parlayan altın bir diskle taçlandı. Derinden sarsılan Sivir, sırtında Chalicar'la oradan kaçtı.\nEski hayatına dönmeyi her şeyden çok istiyordu ama kendini çoğu ölümlünün aklını almayacağı kadar büyük güçler arasındaki çekişmeye karışmış buldu. Vekaura şehrinde, yolu Yükseliş'e ermiş başka bir varlıkla kesişti. Hapsedildiği yerden kurtulmuş olan büyücü Xerath artık Azir'in soyunu tamamen ortadan kaldırmak istiyordu; fakat Sivir, âlim Nasus'un ve Taliyah adlı genç bir taş dokuyucunun yardımıyla bir kere daha canını kurtardı.\nSivir'in artık kendisine bir yol seçmesinin zamanı geldi. Ya kendisine sunulan kaderi kucaklayacak ya da Shurima'nın kayan kumları arasında kendine yeni bir yaşam kuracak."
    },
    {
        "name": "Smolder",
        "region": "Runeterra",
        "image_url": "https://cmsassets.rgpub.io/sanity/images/dsfx7636/universe/8da8f09d7aa765b162684c9970850af4fb8e3b95-1920x1080.jpg?accountingTag=LoL",
        "champ_url": "https://universe.leagueoflegends.com/tr_TR/champion/smolder/",
        "lore": "Günü geldiğinde Camavor adını alacak topraklar henüz isimsizken ejderhalara ev sahipliği yapardı.\nBir gün faniler geldi, ardından da savaş. Anlaşmazlık, ancak Camavor'un ilk kralı gururunu bir kenara koyup ejderhaların annesinin karşısında diz çöktüğünde ve ondan yüce kudretini ordularına ve imparatorluk kurma hayallerine bahşetmesini dilediğinde sona erdi. Böylece nihayetinde Büyükanne Viper olarak tanınacak ejderha ile Camavor hükümdarı, Vol Visperi-Desinvein yeminiyle soylarını nesiller boyu birbirine bağladı.\nEjderhalar hem hükümdarlara hem de gerekli imtihanları geçip yeminin kutsal ritüellerini yerine getiren soylu ailelere sadakatlerini eksik etmedi. Karşılığında da besi hayvanlarıyla karınları, adaklarla da nefisleri doyuruldu. Yıllar içinde biriktirdikleri altın, mücevher ve değerli eserler onlara çokça saygı duyulmasını sağladı. Ejderhaların yakınından geçecek kadar cesur olanlarsa servetlerinin kömüre ve rüzgârda savrulan küle dönüşmesi düşüncesiyle duraklıyordu.\nBüyükanne Viper'ın ölüp efsaneleşmesinin ve yavrularının sayısının epey azalmasının üstünden çok zaman geçtikten sonra genç kral Viego Santiarul Molach Vol Kalah Heigaari, kraliyet ejderhalarını Kutlu Adalar yolunda kendisine ve şövalyelerine eşlik etmeleri için çağırdı. Ejderhalar, Viego'nun deliliğini fark etmişçesine kralın seferine katılmayı reddetti. Ancak Camavor'da hazinelerinin başında beklemelerine rağmen krallığı Afet'in trajik sonuçlarından kurtaramadılar. Hayatta kalan birkaç ejderha bir daha hiçbir hükümdarın başına geçemeyeceği, yıkılmaya yüz tutmuş bir saraya yerleşerek kendilerini sonu gelmeyen bir ihmal ve çatışma sarmalında buldu.\nBir başka kraliyet ejderhasının yumurtası çatlayana dek aradan yüzyıllar geçecekti.\nÇevrede pek av olmadığından anne ejderha, yavrusuna yiyecek bulmak için her gün daha da uzağa gitmek zorunda kalıyordu. Bir gün Noxus'lu havyan terbiyecileri bölgeden geçerken ejder yuvasını savunmasız buldu, genç ejderi çaldı ve ödüllerini almak için memleketlerine doğru yelken açtı.\nFakat onlar istikametlerine ulaşmadan anne ejderha gemiyi buldu ve alevli nefesiyle yok etti. Meydana gelen keşmekeşte yavru ejder akıntılara kapılarak kendisini Noxus anakarasının yakınlarındaki bir adada buldu.\nKorkmuş, yalnız ve acıkmış yavru ejder, bu yabancı memlekette annesinden öğrendiklerini kullanarak küçük hayvanları avlıyordu. Bir gün avlanırken Marinos adında bir insan çocuğuna denk geldi. Çocuk, yeni arkadaşına “Smolder” adını verdi. Zamanla bir yandan ejder yavrusunun iletişim becerileri gelişirken diğer yandan da aralarındaki dostluk büyüdü. Ancak kimsenin bundan haberi yoktu. Çocuk, biri çıkar da Smolder'ı görürse onun anakaraya götürülmesinden ve açık arttırmada satılmasından korkuyordu.\nGel zaman git zaman bu oğlan büyüdü ve sorumlulukları yüzünden Smolder'ın çok sevdiği oyunlara artık vakit ayıramamaya başladı. Hal böyle olunca Smolder, oyalanmak için Marinos'un anlattığı hikâyelerdeki ejderhalar gibi alev püskürtmeyi öğrenmeye karar verdi.\nBirçok denemenin ardından, sayısız kez yaptığı gibi kıvılcım yerine alev püskürtmeyi başardı. Fakat Smolder bu yeni gelişmenin heyecanına kapılarak çıkan yangını ormandaki tüm ağaçlar tutuşana dek fark edemedi.\nAnsızın bir av borusundan, gök gürültüsünden, hatta her sesten daha gürültülü bir kükreme yankılandı ve gökyüzünde devasa bir ejderha belirdi. Yükselen dumanı fark eden Smolder'ın annesi, sanki hiç ayrılmamışlar gibi çocuğunu sevgiyle kucaklamak için aşağı süzüldü. Annesi onu ensesinden tutup büyüyen yangından uzaklaştırırken Smolder hayatında ilk kez dünyayı bir ejderhanın gözünden görüyordu.\nArtık Smolder, annesinin bunca zaman oğlunun hayatta olduğunun bir işaretini görmeyi beklediği uçurumun kenarında onunla birlikte yaşıyor. Annesi her gece ona soydaşlarının tarihini, bir asil ejderha olmanın anlamı ile bu görevin getirdiği sorumlulukları ve yeni filizlenen yeteneklerinde nasıl ustalaşacağını anlatıyor.\nBir gün Smolder hazır olduğunda Camavor'un yeni altın çağını başlatmak için birlikte atalarının yurduna geri dönecekler."
    },
    {
        "name": "Sona",
        "region": "Demacia",
        "image_url": "https://cmsassets.rgpub.io/sanity/images/dsfx7636/universe/5244dd28bd065e6247105381854a18df3900ec73-1215x717.jpg?accountingTag=LoL",
        "champ_url": "https://universe.leagueoflegends.com/tr_TR/champion/sona/",
        "lore": "Sona'nın geçmişine dair hatırladığı ilk şey, Ionia'nın Galrin vilayetinde bulunan ve çocukluğunu geçirdiği manastır. Buradaki rahipler ve bölgedeki köylerde yaşayan iyi kalpli gönüllüler, yapının ön kapısına bırakılan öksüzlere ve sokak çocuklarına bakıp onların tüm ihtiyaçlarını karşılardı.\nSona küçük bir kızken utangaç ve sessiz biri olarak görülürdü, ta ki dilsiz olduğu anlaşılana dek. Fakat sıra dışı bir şekilde düşünceli ve ilgiliydi. Diğer çocuklar ne zaman üzgün olsa ona giderdi ve miniklerin yüzleri hemencecik gülmeye başlardı.\nAyrıca Sona kendisini ifade etmenin farklı yollarını bulmuştu.\nOyun arkadaşlarının aksine, ilk bulunduğu zaman sahip olduğu bir şey vardı: sade bir ahşap kutunun içine yerleştirilmiş, tuhaf bir telli enstrüman. Manastırı ziyaret eden müzisyenler de öğretmenler de bunun ne olduğunu bilmiyordu. Tabii bu, onların bir kısmını bir şekilde enstrümanı ele geçirmeye çalışmaktan alıkoymadı. Öğretmen bulamayan Sona bu enstrümanı çalmayı kendi öğrendi. Basit, güzel melodileri en şüpheci dinleyicileri bile duygulandırarak onların mutluluk gözyaşları dökmesine neden oluyordu.\nAncak karanlık zamanlar yaklaşıyordu. Yabancı Noxus İmparatorluğu, kuzeydeki vilayetlere asker göndermeye başlamıştı bile ve rahipler, istila Galrin'e ulaşmadan önce çocukları güvenli bir yere götürmeye karar verdi. Bakıcıları Demacia'lı bir tüccarla anlaşma yaptıktan sonra Sona ve birkaç arkadaşı kendilerini Noxus, Ionia'nın batı sahilini ablukaya almadan önce ülkeden ayrılan son gemilerden birinde buldu. Buraya bir daha ancak yıllar sonra dönebileceğini, belki de hiçbir zaman dönemeyeceğini bilen Sona acı içinde vatanına son bir kez baktı.\nÇocuklar aylarca süren deniz yolculuğundan sonra Demacia'ya ulaştı. Burası sihre güvenmeyen, tuhaf ve haşin bir ülkeydi. Rahiplerine “Işık Getiren” deniyordu ve bu kişiler her ne kadar ilahlara veya ruhlara hizmet etmese de yabancılara ve ihtiyacı olanlara iyilik göstermeye önem veriyordu.\nSona bir süre sonra Buvelle ailesinin himayesine alındı. Lord Barett ve eşi Lestara, Işık Getiren tarikatının ve Büyük Şehir'in sanat etkinliklerinin seçkin destekçilerindendi. Sona, kızları Kahina'yla kardeş gibi oldu. Özellikle de Lestara, ona karşı büyük bir sevgi besliyordu. Demacia'lıların dilini öğrenmek zordu; fakat Buvelle'ler, Sona'nın yeni ailesiyle ve arkadaşlarıyla kolayca iletişim kurabilmesini sağlayan özel bir işaret dili geliştirdi.\nAncak bu dil Sona'nın ifade etmek istediği şeyler için yeterli değildi. Onu evlat edinen aileye minnettarlığını göstermek için gücünü kullanarak onları neşelendirmeye ve rahatlatmaya karar verdi. Böylece yeni bir tutkuyla müzik yapmaya geri döndü.\nÇok geçmeden virtüözün şöhreti yayılmaya başladı. Performansları büyülenmiş dinleyicilerin hüzünlerini ortadan kaldırıp neşelenmelerine, hakkaniyetli savaş gururlarını bir kenara bırakıp muhteşem bir huzura ulaşmalarına sebep oluyordu. Tüm bunları mümkün kılan gizemli enstrüman, Lestara'nın ilgisini çekti.\nIşık Getirenler'in kütüphanelerini didik didik etti ve araştırmaları sonucu Sona'nın çalgısının etwahl adlı efsanevi enstrümanlardan biri olduğuna kanaat getirdi. Bu mucizevi eserler, Demacia'nın kuruluşundan binlerce yıl önceye dayanıyordu ve günümüzde nadiren görülüyordu. Eğer bu doğruysa enstrüman sihirli bir nesneydi ve Sona'nın onunla olağandışı bağlantısı, gerçekten de tehlikeli bir yetenekti. Lestara, Demacia'lı sihir avcılarının dikkatini çekmek istemediği için Sona'yı bunu bir sır olarak saklamaya teşvik etti.\nSona, üvey annesinin dediğini yaptı ama insanları huzura kavuşturan bir şeyin nasıl bir tehdit olarak görülebileceğini anlayamıyordu.\nBirkaç yıl sonra Barrett Buvelle, Matem Kapıları'nda Noxus'a karşı savaşırken hayatını kaybetti. Kahina babasının görevini üstlenip askeri kurula girdiğinde kalbi paramparça olan Lestara, Sona'nın Ionia'ya dönme vaktinin geldiğine karar verdi. Yolculuğa birlikte çıkmak için ikisi de tüm saray vazifelerinden çekildi.\nSavaş sonrası İlk Diyar'a büyük bir “yenilenme” çabası hâkimdi; fakat halk yıkıcı olaylardan sonra değişmişti ve Sona çok geçmeden artık buraya ait olmadığının farkına vardı. Ionia'ya bir kez daha veda eden Sona, Lestara'yla birlikte Demacia'ya geri döndü.\nYine de kendi seçtiği anavatanında da hayat tozpembe değil. Kral Jarvan III'ün suikastından hemen sonra sihir avcıları önemli ölçüde güçlendi ve pek çok masum vatandaş sihirle sözde bağlantıları yüzünden yargılanıyor.\nBirbirinden epey farklı iki kültürde yetişmiş olan Sona, gün geçtikçe kendisini ailesinin siyasi bağlılıklarıyla çelişirken buluyor. Elindeki etwahl'ıyla çaldığı melodilerin amacı artık yalnızca insanlara huzur getirmek değil, aynı zamanda doğru ve haklı bulduğu şeyleri savunmak."
    },
    {
        "name": "Soraka",
        "region": "Targon",
        "image_url": "https://cmsassets.rgpub.io/sanity/images/dsfx7636/universe/b2796a7c60fc816f1bfc91f39495d3387cc43bbb-1215x717.jpg?accountingTag=LoL",
        "champ_url": "https://universe.leagueoflegends.com/tr_TR/champion/soraka/",
        "lore": ""
    },
    {
        "name": "Swain",
        "region": "Noxus",
        "image_url": "https://cmsassets.rgpub.io/sanity/images/dsfx7636/universe/881860c2fe466f1f5b2f1775e352faa08d51de48-1920x1133.jpg?accountingTag=LoL",
        "champ_url": "https://universe.leagueoflegends.com/tr_TR/champion/swain/",
        "lore": "Noxus'un surlarının ilk yükseldiği günlerden beri var olmuş soylu ailelerden birinin oğlu olan Jericho Swain'in hayatı, rahat ve imtiyazlı geçecek gibi görünüyordu. Soylu aileler Boram Darkwill'in iktidara gelmesinde önemli bir rol oynamışlardı. Ulusun en büyük zenginliğinin, onların mağrur soyları olduğunu söyleyerek övünürlerdi.\nAma Noxus gibi bir ülkede, daha çok nüfuza sahip olmak isteyen pek çok kişi vardı elbet. Bunlardan bazıları gizli bir hizip kurup Darkwill'e karşı komplo kurmaya başladılar. Tek sembolleri, kara bir güldü. Grubun entrikalarını ortaya çıkaran Swain, komploya en çok karışmış olanları bizzat idam etti. Bunların arasında kendi annesiyle babası da vardı. Kendi aralarında fısıldaşarak “beyaz tenli bir kadın”dan bahsettiklerini duymuş, ailesinden ve akrabalarından çok daha fazla kıymet verdiği Noxus'un başındaki tehlikeden böyle haberdar olmuştu.\nBelirli bir biçimi olmayan, Ölümsüz Hisar'ın karanlıklarında kötü kötü kahkahalar atan bir gücün peşindeydiler. Kuzgun gaklaması gibi bir ses...\nSwain bu hizbi ortaya çıkardığı için Noxus ordusunda subaylıkla ödüllendirildi. Bu, eski hayatından çok farklı bir konumdu. Orduda, imparatorluğun gücünün sandığının aksine Noxus'lulardan değil, nereli olursa olsun herkesi bir araya getirebilmesinden geldiğine bizzat şahit oldu. Savaşın ön saflarındayken, yabancı bir köleyle soylu bir ailenin evladı eşitti.\nAma yine de Swain her savaşın ardında sadece karanlık bıraktığını görüyordu. Fırtına bulutu gibi üşüşen leş kargaları...\nSwain batı sınırlarını güvence altına aldıktan sonra, Shurima'ya yönelip çöl kumları üzerine kurdurduğu sayısız noxtoraa ile ününü pekiştirdi. Ama zamanla, imparatorluğun ilerleyişinin arkasındaki tek amacın açgözlülük olduğunu fark etti. Gitgide yaşlanan Boram Darkwill çok fazla cephede savaş açıyor, adını duyduğu her büyülü nesneyi elde etmek istiyordu. Aklını yitirmekte olduğu çok belliydi.\nNoxus Ionia'yı işgal edince, Darkwill iyice cüretkârlaştı. Bölüklerce askere, ülkeyi didik didik arayarak ölümlülerin yaşam süresini uzattığı iddia edilen her şeyi bulma görevi verdi. Swain'in elindeki askeri güç tükenmiş, düşmanın karşısında durması neredeyse imkânsız hale gelmişti. Sonunda Swain'in güçleri, Placidium Savaşı'nda Ionia milislerini onlara kurulmuş bir tuzağa çekmeye çalışırken alt edildi. Deneyimli savaşçıları bozguna uğratıldı, Swain ise ağır yaralandı. Dizi paramparça olmuş, Ionia'lıların kılıçları sol kolunu koparıp almıştı.\nSwain ölümün eşiğindeyken yanına yiyecek arayan bir kuzgun kondu ve Swain üzerinde eski, tanıdık bir karanlığın baskısını hissetti. Ama bu karanlığa yenilmeyecekti. Yenilemezdi. Kuşun gözündeki yansımaya bakınca Noxus'un kalbini bürüyüp boğan kötülüğü gördü. Kara bir gül... Beyaz tenli kadın... ve onun kuklası olan imparator. Swain gizli hizbi alt edememiş olduğunu fark etti. Üstelik tahttan indiremedikleri Darkwill'i de kontrolleri altına alıp, Swain'i öleceğini düşündükleri bir göreve yollatmışlardı.\nBütün bunları kuzgunun zihninden değil de daha... öte bir şeyden gelen anlık görüntülerle anlamıştı. Ailesinin peşinde olduğu güç, karanlıkta parlayan iblis gözleri...\n“Başarısızlığı” yüzünden ordudan atılan, işe yaramaz bir sakat olarak görülmeye başlayan Swain, Ölümsüz Hisar'da aslında neler olduğunu ortaya çıkarmaya baş koydu: insanları öldürüp sırlarını sömüren kadim bir varlık. Swain'e de aynısını yapmaya çalışmıştı. Swain karanlığa baktı ve karanlığın kendisinin bile göremediği bir şey gördü: Onu kullanmanın bir yolu vardı.\nYaptığı özenli hazırlıklar yıllarca sürdü ama Swain'le geri kalan yandaşları bu sayede Noxus'un yönetimini bir gecede ele geçiriverdiler. İblis sayesinde fiziksel gücünü geri kazanan Swain, Darkwill'in canını şürekâsının gözleri önünde alıp, sahipsiz kalan Noxus tahtını paramparça etti.\nSwain Noxus için, birlikten kuvvetin doğduğu bir gelecek planlıyor. Birlikleri Darkwill'in kazanılması mümkün olmayan seferlerinden geri çekti. Trifarix'in kurulmasıyla da tek kişinin kayıtsız şartsız egemenliğinin önüne geçmiş oldu. İmparatorluğa bağlılık yemini eden herkese, hatta Kara Gül'e bile kucak açtı. Ancak Kara Gül'ün gizliden gizliye hâlâ ona karşı komplolar kurduğunu biliyor.\nKendisinden önce iblisin de yapmış olduğu gibi bilgi toplayan Swain, yaklaşmakta olan çok daha büyük tehlikelerin farkında. Ancak pek çok Noxus'lu, gelecekte karşılaşacakları karanlığın, Swain'in yaptıkları yanında sönük kalıp kalmayacağını gizliden gizliye merak ediyor...\n“Noxus'un iyiliği” için verilen kurbanlar, yaşanacakların sadece başlangıcı."
    },
    {
        "name": "Sylas",
        "region": "Demacia",
        "image_url": "https://cmsassets.rgpub.io/sanity/images/dsfx7636/universe/e653368823aa1fbaf7955ce92bca15a81abc8440-1920x1190.jpg?accountingTag=LoL",
        "champ_url": "https://universe.leagueoflegends.com/tr_TR/champion/sylas/",
        "lore": "Yoksul bir Demacia'lı ailenin oğlu olan Tortudereli Sylas'ın kötü kaderi belki de doğumunda belli olmuştu. Alt tabakadan sayılmalarına rağmen annesiyle babası ülkelerinin ideallerine yürekten bağlıydı. Oğullarının büyü yeteneğiyle “lanetlendiğini” keşfettiklerinde, onu krallığın sihir avcılarına teslim olmaya ikna ettiler.\nSihir avcıları çocuğun sihri sezebildiğini fark edip Sylas'ı krallıktaki büyücüleri tespit etmekte kullanmaya başladı. Çocuk hayatında ilk defa geleceği olduğunu hissediyordu. Hayatını, ülkesine hizmet ederek geçirecekti. Görevlerini büyük bir sadakatle yerine getiriyordu. Gururluydu ama çok yalnızdı. Onu yanında gezdiren sihir avcılarından başkasıyla konuşup görüşmesi yasaktı.\nSylas, çalıştıkça Demacia'da büyünün devletin kabul ettiğinden çok daha yaygın olduğunu fark etmeye başladı. Zengin ve tanınmış insanlar arasında bile güç kırıntıları sezebiliyordu. Üstelik bu insanların çoğu, büyüyü ve büyücüleri en çok kınayanlar arasında yer alıyordu. Fakat yoksullar lanetleri yüzünden cezalandırılırken, aynı kanunlar nedense ileri gelen isimleri etkilemiyordu. Sylas'ın zihnine ilk kuşku tohumlarını eken de bu ikiyüzlülük oldu.\nSylas'la üstleri kırsal alanda gizli saklı yaşayan bir büyücüyle karşılaştıklarında yaşadıkları korkunç, ölümcül olayın sonucunda bu tohumlar sonunda çiçek açtı. Sylas büyücünün küçücük bir kız olduğunu gördüğünde ona acımıştı. Çocuğu sihir avcılarından korumaya çalışırken yanlışlıkla tenine değdi. Kızın büyü gücü Sylas'ın vücuduna doldu ama onu öldüreceği yerde ham güçten oluşan kontrolsüz patlamalar halinde ellerinden çevreye yayıldı. Sylas'ın sahip olduğunu bilmediği bu yetenek, sihir avcısı eğitmeni de dahil olmak üzere üç kişinin ölümüne neden oldu.\nKatil damgası yiyeceğini bilen Sylas kaçak olarak yaşamaya başladı ve kısa sürede Demacia'daki en tehlikeli büyücülerden biri olarak ün saldı. Sihir avcıları da onu bulduklarında zerre merhamet göstermediler.\nSylas henüz gençlik çağında olmasına rağmen ömür boyu hapse mahkûm edildi.\nBüyü baskılayan petrisitten yapılmış ağır prangalara vurularak sihir avcılarının zindanının en karanlık köşesinde günden güne hayattan kopmaya başladı. Büyü görüşünden mahrum kalınca kalbi onu esir eden taşlar gibi sertleşti ve onu oraya atan herkesten intikam alma hayalleri kurmaya koyuldu.\nSefalet içinde geçen on beş yıldan sonra, Işık Getirenler'e mensup genç bir gönüllü olan Luxanna ziyaretine geldi. Sylas prangalarına rağmen kızın benzerine nadir rastlanacak kadar güçlü bir büyücü olduğunu fark etti. İkisi arasında zamanla alışılmadık, gizli bir bağ kuruldu. Sylas'ın büyü kontrolü hakkında verdiği bilgiler karşılığında Lux da ona hücrenin dışındaki dünyayı öğretiyor, istediği kitapları getiriyordu.\nSonunda Sylas dikkatle uğraşıp kızın aklını çelerek onu yasak bir kitabı gizlice hücresine getirmeye ikna etti. Kitap ünlü heykeltıraş Durand'ın petrisit üzerine yaptığı çalışmaları bizzat anlattığı yazılardan oluşuyordu.\nKitap Sylas'a petrisitin sırlarını açtı. Taş Demacia'nın zararlı büyülere karşı savunmasının temelini oluşturuyordu ama büyüyü baskılamıyor, emiyordu.\nSylas, sihir gücü petrisitin içinde tutuluyorsa bu gücü yeniden salıp salamayacağını merak etmeye başladı.\nTek ihtiyacı olan bir büyü kaynağıydı. Lux gibi bir kaynak.\nAma Lux, Sylas'ı bir daha hiç ziyaret etmedi. Son derece nüfuzlu olan ailesi Crownguard'lar ikisinin görüştüğünü öğrenmiş, Lux'ın bu aşağılık suçluya yardım etmek için kanunları çiğnediğini duyunca küplere binmişti. Hiçbir açıklama yapılmadan Sylas'ın idam edilmesi kararlaştırıldı.\nLux infaz sehpasının önünde arkadaşının canının bağışlanması için yalvarıp yakardı ama sesine kulak veren olmadı. Cellat kızı itip kılıcını kaldırmaya hazırlanırken Sylas, Lux'a dokunmayı başardı. Kızın büyü gücü tıpkı Sylas'ın tahmin ettiği gibi petrisit kelepçelerin içine dolarak yönlendirilmeye hazır hale geldi. Sylas da bu çalıntı büyüyü kullanarak orada bulunan herkesi parçalarına ayırıp kaçtı. Sadece dehşet içinde kalmış genç Crownguard'ın canını bağışlamıştı.\nSihir avcılarının zindanından kurtulduğunda artık toplumun dışına atılmış bir suçlu değil, Demacia'nın ezilenlerinin ve zulme uğrayanlarının boyun eğmez bir simgesiydi. Krallığı gizlice gezen Sylas, sürgün edilmiş büyücülerden oluşan bir grup topladı. Ancak hepsinin gücünün bile tahtı devirmeye yetmeyeceğini her zaman biliyordu belki de.\nİşte bu yüzden Sylas en yakın takipçilerinden oluşan bir grupla ve birkaç dayanıklı öküzle birlikte kuzey dağlarını aşıp Freljord'un donmuş tundralarına gitti.\nBurada yeni müttefikler bulmaya çalışıyor ve kadim bir efsanede bahsedilen kuvvetli bir element büyüsünü arıyor. Hedefine ulaşınca Demacia'ya geri dönüp kendisine ve büyücü dostlarına yıllardır ıstırap çektiren baskıcı sistemi yok edebilecek."
    },
    {
        "name": "Syndra",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/f292e53a2a59925e3c10bc4ee9917f92d35aec03-1920x1080.jpg?accountingTag=LoL",
        "champ_url": "https://universe.leagueoflegends.com/tr_TR/champion/syndra/",
        "lore": "Navori'li küçük bir kız olan Syndra'nın dikkati çok kolay dağılırdı. Üstüne gölge vurmuş bir gölcüğün ya da tek sıra halinde duvara tırmanan şekerböceklerinin büyüleyici güzelliğinde kayboluverirdi. Evdeki görevlerini bitiremediğinde, annesi onu kendini işe veremediği için bir güzel azarlardı. Hatta ailesi sütün ekşimesi gibi ufak tefek talihsizliklerden bile onu sorumlu tutardı.\nSyndra'yla en çok da ağabeyi Evard dalga geçerdi. Syndra sık sık, en sevdiği saklanma yeri olan hayalet söğüdün dallarının arasına kaçardı. Yaşadığı köyün halkı bu ağacı kutsal sayardı. Syndra saatlerce tek başına oturup ağaca fısıldayarak teselli bulmaya çalışırdı. Sıcak bir yaz akşamı, Evard'la arkadaşları Syndra'ya fark ettirmeden onun peşine takıldılar. Gizlendiği yere gelip çocukça şeylere döktüğü gözyaşlarına gülmeye başladılar. Syndra onların hakaretlerini duymazlıktan gelmeye çalışırken utancı ve hiddeti arttıkça artıyordu. Sonra biri kafasına bir toprak parçası fırlattı.\nSyndra duygularının kontrolünü kaybetti. Öfkesi; çektiği ıstıraptan ağırlaşmış, koyu renk fakat yine de ışık saçan büyülü küreler halinde içinin derinliklerinden koptu.\nBu güçlü yetenek o ana kadar kendini göstermemiş, dengesiz bir kuvvetle aniden alevlenmişti. Saf olumsuzluktan oluşmuş incilere benzeyen küreler, Syndra'nın çevresindeki dünyanın ruh sihrini emerek hayalet söğüdün can suyunu soğurdular. Kadim ağaç iki büklüm olup kabuğu katran karasına dönerken, Evard'la arkadaşları dehşet içinde kaçıştılar.\nHayalet söğüdü kaybeden köy halkı Ionia Ruhu'yla olan bağlarının koptuğundan endişelenmeye başlamıştı. Suçu elbette Syndra'ya ve ailesine yıktılar. Herkes küçük kızın büyü gücünden korkmaya başladığı için, ailesi köyü terk edip yerleşecek yeni bir yer aramaya başladı.\nAylarca yolculuk ettikten sonra deniz kıyısına ulaştıklarında, Konigen adında bir münzevi keşişle tanıştılar. Keşiş onlara memleketi Fae'lor adasında dizginsiz büyü güçlerini kontrol etmek isteyenlere ders verdiğini anlattı. Syndra'nın ailesi bunu öğrenince, başka çıkar yol göremedi. Belki onların başaramadığını keşiş başarabilirdi. Küçük Syndra bir süre sonra, denize bakan çıkıntılı bir yamacın üstüne koyu renk taşlardan inşa edilmiş eski bir tapınağın merdivenlerini tırmanıyordu. Eğitimine başladıktan sonra, eski hayatını her ne kadar özlese de öğretmeninin bilgece öğretilerini benimsemeye çalışmış ve olanca gücüyle duygularını kontrol altına almaya uğraşmıştı.\nAma yıllar içinde büyü gücünü daha iyi kontrol etmeyi öğrenmek yerine, gücünün zayıfladığını hissediyordu sanki. Konigen artık ona yeni bir şeyler öğretmektense her sabah kendini odasına kilitleyip tek başına meditasyon yapıyordu. Syndra sonunda öğretmeninin karşısına dikildi. Yorgunluktan zar zor konuşan keşiş, kızın emniyeti için güçlerini kasten baskıladığını itiraf etti. Bu kadar yüksek düzeyde olumsuzluğun gerçeklik üzerinde tuhaf, kestirilemez etkileri oluyordu ve Syndra onun öğretmenlik becerilerini fersah fersah aşmıştı.\nGenç kadın hayatının en büyük ihanetine uğramıştı. Konigen onu yatıştırmaya çalıştıkça o daha beter öfkelendi. O sırada, Konigen konsantrasyonunu kaybetti.\nTapınak temellerinden sarsılmaya başladı. Sabah güneşinin ışığı soluklaştı. Syndra'nın içindeki hüsran ve öfke arttıkça, ayakları yerden kesildi. Boşluktan simsiyah küreler çekip öğretmenine atmaya başladı. Küreler ölmekte olan keşişin içinden geçerlerken Syndra'nın uğradığı hakaretin tüm acısını ona hissettirdiler.\nTavan çöktü, yağmur gibi yağan molozlar kutsal bahçeleri toz toprak altında bıraktı. Syndra bu sefer güçlerini tapınağın kalıntıları üstünde kullanarak, tüm Fae'lor'u şok dalgalarıyla sarstı ve adadaki ham büyü gücünü soğurdu.\nBu kadar büyük miktarda olumsuz gücün daha önce hiç tek bir yerde yoğunlaştığı olmamıştı. Sonunda Ionia Ruhu'nun bizzat kendisi ona karşı koymak için ortaya çıktı. Syndra'nın altındaki kayalar yarıldı ve onu toprağın derinliklerindeki bir mağaraya sürükledi. Uzanan ağaç kökleri onu yaşayan sudan oluşan bir havuza çekti. Su, güçlerini bastırıp onu büyülü bir uykuya hapsetti.\nSyndra sanki binyıllar boyunca uykuda kaldı. Varlığını hatırlayan neredeyse kalmamıştı.\nNoxus'la yaptıkları savaş Ionia halkını böldü ve bir zamanlar Fae'lor'un muhafızlığını yapanlar sonunda Syndra'yı uyandırdılar. Bazıları onu öldürmek, bazıları da Noxus'a karşı yardımını istemek üzere gelmişti ama Syndra hepsini darmaduman etti. Başkalarının oyununda piyon olmayacaktı. Adadaki hapishanesinin üstüne inşa edilmiş kalenin duvarlarını yıkıp, en büyük kuleyi yerinden sökerek onunla beraber göğe yükseldi.\nOnu kimse kontrol edemeyecekti. Böyle bir şeyin olmasına bir daha asla izin vermeyecekti Böyle bir şeyin olmasına bir daha asla izin vermeyecekti."
    },
    {
        "name": "Senna",
        "region": "Runeterra",
        "image_url": "https://cmsassets.rgpub.io/sanity/images/dsfx7636/universe/7b4fb4db8e95126fb6c5a6a8ba6d181523992b4a-1900x1121.jpg?accountingTag=LoL",
        "champ_url": "https://universe.leagueoflegends.com/tr_TR/champion/senna/",
        "lore": "Senna'nın Işık Muhafızı olma öyküsü karanlıkla başladı. Her şeyin başlangıcı Kara Sis'ti aslında...\nSenna Sis'le çok küçük yaşta, uzaklarda yaşanan Harrowing'in enkazları yaşadığı adanın kıyılarına vurduğunda tanıştı. Enkazın içindeki Kara Sis, yaşamla temasa geçince yeniden uyandı. Senna ve köyündekiler, yakınlarında bulunan bir Işık Muhafızı'nın müdahalesi sayesinde ruh fırtınasından kurtuldular. Ama saldırıdan sonra Sis nedense Senna'ya çekiliyordu.\nSenna lanetlenmiş, Sis onu işaretlemişti. Dehşetleri kızın peşini bırakmıyor, ateşe giden kelebek gibi ona gidiyordu. Senna Sis'in ne zaman saldıracağını asla bilemiyordu. Ama saldırmaması daha kötüydü çünkü o zaman her gölgede onu nelerin bekliyor olabileceğini hayal etmek zorunda kalıyordu.\nSenna'yı kurtaran deneyimli, sert mizaçlı Muhafız Urias, Sis'in neden bir tek bu kıza çekildiğini anlamıyordu. Ama yaşamak istiyorsa Sis'e karşı koymayı öğrenmesi gerektiği belliydi. Böylece Senna, Kara Sis'in ilk ortaya çıktığı Kutlu Adalar'da kurulmuş kutsal bir birlik olan Işık Muhafızlarına Urias'ın çırağı olarak katıldı. Ruhunu ışık halinde yoğunlaştırmayı öğrenip Urias'ın ona verdiği yadigâr taştan tabancaları kullanmakta ustalaşarak karanlığın amansız bir düşmanı oldu.\nAma Senna, Urias'la çalışmaya alışıp onun sert öğütleriyle kendini geliştirse de geri kalan herkese bir tabanca boyu mesafede duruyordu. Çok samimi olurlarsa Sis yeniden geldiğinde zarar göreceklerinden korkuyordu. Senna aynı yerde pek uzun süre kalamıyordu. Bunu Urias'la, ona evlerini açan herkesin mutlaka kuşatmaya uğradığına tanık olarak öğrenmişlerdi. Urias öldürüldükten sonra Senna bir daha kimseyle yakınlık kurabileceğini sanmıyordu.\nSenna istemeye istemeye Demacia'ya, Urias'ın ailesine olanları haber vermeye gitti. Orada ustasının oğlu Lucian'la tanıştı. Lucian babasının ardından düzenlenecek yas törenine katılmakta çok ısrar etti. Senna kabul etmek zorunda kaldı. Daha onu gördüğü ilk andan çok telaşlanmıştı. Etrafına ördüğü duvarların bu kadar inatçı, bu kadar esprili, bu kadar sevgi dolu birine engel olup olamayacağını bilmiyordu. Zaman içinde Lucian'ın yerinin Senna'nın ortağı olarak Muhafızların yanı, Senna'nın yerinin de onun yanı olduğu anlaşıldı.\nBirlikte savaştıkça aralarındaki bağ da güçlendi ve Senna duvarlarının yararının insanları dışarıda tutmak değil, onun izin verdiklerini içeri almak olduğunu öğrendi. Fakat Lucian'ın Senna'ya duyduğu aşk büyüdükçe onu lanetinden kurtarma arzusu da artıyordu. Zamanla bu tek gayesi haline geldi. Gözlerindeki ışık tabancasına geçmişti. Senna Lucian'ın artık sevgisini değil, sadece üzüntüsünü görebildiğinden kuşkulanıyordu.\nSadist hortlak Thresh'le, bu soruna çare ararken karşı karşıya geldiler. Afet'in ve Senna'nın lanetinin etrafındaki gizemi aydınlatmaya çok yaklaşmışlardı. Lucian geri dönmeyi reddetti.\nSenna, Thresh'le kocasının arasına girerken hortlağın zincirleri Muhafız'a doğru savruldu. Ona tırpandan çok Lucian'ın yüzündeki ıstırabı görmek acı verdi. Son nefesiyle Lucian'a kaçmasını haykırdı.\nAma Senna öldürücü darbeyi hissedip kaybettiğinin ayırdına varırken bir yandan da ufacık bir umut ışığı gördü. Artık kendisine ömür boyu musallat olmuş Kara Sis'ten korkması gerekmiyordu. Ona tutunarak Thresh'in fenerine girip içinde neler olduğunu görebilirdi.\nLaneti, kurtulmasının tek ihtimali olmuştu.\nLucian yıllar boyu sevdiğini huzura kavuşturmak için çabalarken Senna da hayalet hapishanesini gezdi. Lanetinin kaynağının yaşam olduğunu öğrendi. Onun içindeki yaşam alevi herkesinkinden parlak yanıyordu. Lanetiyle ilk karşılaşması Harrowing'in getirdiği enkazla olmuştu. Güçlü, dünyayı terk edemeyen bir hayalet ona dokunup doğadışı yaşamını aktarmıştı.\nKara Sis'in peşini bırakamadığı şey yaşamdı.\nBu gücü kullanarak Sis'i içine çekebilir, bu sayede fenerdeki ruhların esaretine son verebilirdi. Serbest bıraktığı ruhlar arasında Afet'in kaynağı, onun üstündeki lanet ve... bunlara neden olan aşk hakkında çoktan unutulmuş bilgilere sahip Muhafızlar vardı.\nLucian içerideki ruhların azabına son vermek için kırılmış tabancasını lambanın içine soktuğunda Senna hazır bekliyordu. Diğer ruhlardan topladığı Sis'e bürünerek kaçtı. Aslında ölüydü ama laneti sayesinde aynı zamanda hayattaydı. Ölmüş Muhafızların silahlarından yapılma, hem ışığı hem karanlığı yoğunlaştırabilen, yadigâr taştan bir top kullanıyordu.\nArtık Kara Sis'ten kaçmasına gerek olmayan Senna, Sis'in içindeki ruhların çektiklerini şimdi anlıyor. Bu ona acı verse de Sis'i kendi içine çekerek hayaletleri serbest bırakıp karanlığa karanlıkla karşı koyuyor. Hortlağa her dönüşümüyle, ölüme kucak açarak savaştığı yaratıklardan biri haline geliyor. Sonra yakasını bırakmayan yaşam sayesinde yeniden doğuyor.\nLucian'la Senna'nın aşkı ölüme bile göğüs gerdi ama şimdi yeniden doğumun sancılarını yaşıyor. Senna fenerin içinde öğrendiği sırlar sayesinde artık ne yapmaları gerektiğini biliyor.\nMahvolmuş Kral'ı bulup onu ne pahasına olursa olsun durdurmalılar..."
    },
    {
        "name": "Sett",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/ed30a9687c5c05d36d5bd73588c8e79b58e8f864-1900x1092.jpg?accountingTag=LoL",
        "champ_url": "https://universe.leagueoflegends.com/tr_TR/champion/sett/",
        "lore": "Artık Ionia'nın yeni yeni oluşan yeraltı dünyasının en güçlü isimlerinden biri olsa da Sett hayata çok aşağılardan başladı. Ionia'lı vastaya bir anneyle Noxus'lu bir insanın “yarı canavar” oğlu olarak doğumundan itibaren dışlandı. Doğumu annesinin vastaya halkında büyük tepki yarattı. Kabile yasalarını çiğnedikleri için aileyi aralarından attılar. Ionia'lı insanlar da bu tabu birlikteliği kabullenmedi ama Sett'in babası o yörenin ünlü bir arena dövüşçüsü olduğu için itirazlarını genellikle dile getirmiyorlardı.\nAilenin sahip olduğu azıcık güvence, babasının ortadan kaybolduğu gün sona erdi. O güne kadar küçük Sett'i görünce dillerini tutanlar artık aşağılamalarını rahat rahat dile getiriyorlardı. Çocuk çok şaşkındı. Babasının nerede olduğunu, neden aniden başına sürekli bela açılmaya başladığını merak ediyordu.\nSett çabuk olgunlaştı. İşittiği alaylardan ve tehditlerden derisi hemen kalınlaştı. Çok geçmeden, hakaretleri yumruklarıyla durdurmaya başladı. Annesi ettiği kavgaları duyunca, babasının dövüştüğü Noxus arenalarına yaklaşmasın diye ona yemin ettirdi.\nAma Sett kavga ettikçe babasını daha çok düşünüyordu.\nSadece hayal meyal hatırladığı bu adamı bulmayı aklına takan çocuk bir gece annesi yattıktan sonra evden sıvışıp arenaya gitti. Gördükleri onu hemen büyüledi. Ionia kıyılarına yeni çıkmış Noxus'lu askerler tribünlere doluşmuş, kan görmek için böğüre böğüre tezahürat yapıyordu. Arenanın ortasında da çeşit çeşit yerden gelen dövüşçüler farklı savaş tarzlarında bir sürü silahla vahşi düellolara tutuşuyorlardı. Kazananlara Noxus parasıyla yüklü ödüller veriliyordu. Dövüş sona erdiğinde Sett babasını sorunca acı gerçeği öğrendi: Babası kontrattan cayma parasını verip başka ülkelerdeki daha kârlı arenalarda dövüşmeye gitmişti. Dünyanın öbür ucunda servet yapabilmek için ailesini terk etmişti.\nHiddetle dolan Sett arenada karşılaşmaları ayarlayan adama bir dövüşe katılmak istediğini söyledi. Karşısına çıkacak rakibin, gittiği yerden bir şekilde dönen babası olacağını umuyordu nedense. Adam çocuğu bir sonraki tabelada bir dövüşe yazdı. En meşhur savaşçılarından birine kolay lokma olacağını düşünüyordu.\nSett onu haksız çıkardı.\n“Melez Canavar Çocuk” ilk yumruğunu attığı andan itibaren arenalara bomba gibi düştü. Hiçbir dövüş sanatında eğitimli değildi ama doğal gücü ve yamanlığı bu eksikliği fazla fazla kapatıyordu. Teknik açısından daha gelişkin olan rakiplerini silindir gibi ezip geçiyordu. Bir gün babasıyla dövüşme umudunu hiç yitirmedi. Kısa süre sonra, arkasında ölen ya da sakatlanan rakiplerinden oluşan bir yığın bırakarak “Arenaların Kralı” unvanın tartışmasız aldı. Sandık sandık ödül paraları da geliyordu tabii.\nSett her gece annesine para ve onu rahat ettirecek şeyler getiriyor, bunları nasıl elde ettiği hakkında da yalan söylüyordu. Annesinin onun başarısından bu kadar gurur duyması, artık ağır işlerde ömür çürütmek zorunda olmaması nasırlaşmış yüreğini ısıtıyordu. Yine de daha büyük başarılara ulaşabileceğini düşünmeden edemiyordu. Arenaların Kralı olmak güzeldi ama asıl para arenanın sahibi olmaktaydı.\nBir gece geç vakit, rekor sayıda seyircinin önünde unvanını koruduğu bir maçtan sonra, Sett Noxus'lu maç kurucuyla adamlarına yeni taleplerini açıkladı. Arenanın kontrolünü ve gelirini ona bırakmalarını teklif etti. Kabul etmediklerinde Sett kapıları sürgüledi. Birkaç dakika sonra sürgüler açıldı ve feci dayak yemiş Noxus'lular ortaya çıkarak bir duyuru yaptı: Arenanın yeni patronu melez canavardı.\nBahisçiler aradan çekilince Sett bir zamanlar dövüştüğü arenanın kontrolünü eline aldı. Savaşmaya henüz alışmış olan Ionia'lılar, var olduğunu bile yeni öğrendikleri güdülerini tatmin etmek için arenaya akın etti. Sett bu yeni kan görme hevesinden bir güzel faydalanarak arenayı kumar oynanan ve her türlü pis işin döndüğü bir yeraltı imparatorluğuna çevirip çocukluğunda kurduğu en delice zenginlik hayallerinin bile ötesine geçti.\nArenanın kralı olan melez canavar artık aynı demir yumrukla yasadışı işlerini yürütüyor. Biri otoritesine kafa tutmaya kalkarsa ona haddini bizzat bildiriyor. Sett attığı her yumruğu aslında dışlandığı ve yoksulluk çektiği geçmişine atıyor. O eski yaşama geri dönmeye niyeti yok."
    },
    {
        "name": "Skarner",
        "region": "Ixtal",
        "image_url": "https://cmsassets.rgpub.io/sanity/images/dsfx7636/universe/2aac05bb1f597369b121684cc09103dc3e408653-1215x717.jpg?accountingTag=LoL",
        "champ_url": "https://universe.leagueoflegends.com/tr_TR/champion/skarner/",
        "lore": "Tüm Ixtal'lı çocuklar yeryüzüne biçim veren ve ilk arkolojileri kuran, Ixtal'ın kadim muhafızı tözkabuk Skarner'ın hikâyeleriyle büyür. Günümüzde hâlâ saygı ve hürmetle anılan bu efsane, simasıyla rölyefleri süsler ve Ixtal tarihçelerinde ölümsüzleştirilir.\nFakat Ixaocan baş arkolojisinin derinliklerinde sahiden Skarner'ın ikamet ettiği bir oda bulunur. O, yeraltındaki bu odadan yeryüzündeki titreşimleri dinler. Dinler... ve bekler.\nSkarner'ın efsanesi bin yıl önce başladı. Tözkabukların Ọ̀pal-hin klanında doğdu, efsanevi maderşah Nixalẹ'nin yavrularından biriydi. Diğer yavru tözkabukların aksine Skarner, Nixalẹ'nin sırtından hemen ayrılmadı. Endişesi ve merakı, onu annesinin gücünü ve bilgeliğini incelemeye yöneltmişti.\nBu gözlemler zamanla meyvesini yaratıcılık olarak verdi. Kardeşlerinden farklı olarak Skarner, tözkabukların doğuştan sahip olduğu, toprağı kontrol edebilme yetisini geliştirdi ve yeraltındaki titreşimleri okuma sanatını kusursuzlaştırdı. Böylece en uzak hareketleri bile hissedip anlayabilmeye başladı.\nArtık yetişkinliğe girmiş olan Skarner bir gün bu titreşimleri dinlerken anakarada çarpıcı bir değişim fark etti. Doğudan göçmenler geliyordu. Ọ̀pal-hin klanı bu misafirlere güvenmeyip onlardan uzak dursa da Skarner'ın merakının önü alınamazdı. Bu canlıları tanımak istiyordu.\n\"Ixtal'lı\" denen bu insanları incelemeye başladı. Doğuyor, çabalıyor, ölüyorlardı. Sanki bir soluk misali bir an var, bir an yoklardı. Fakat gözlemleri sayesinde Skarner, bu canlıların kısıtlı zamanlarında neler inşa ettiğine, oluşturduğuna ve bulduğuna da şahit oldu. Onları hayranlıkla izliyordu... ta ki aslında ne kadar da narin olduklarını keşfedene kadar.\nYakınlarındaki bir heyelan henüz gelişen bir Ixtal yerleşimini yok etmek üzereyken Skarner, gözlemlediği canlıları korumak için müdahale etti. Ormandan çıkıverdi, insanların üstüne siper oldu ve fiziksel gücüyle toprak hâkimiyetini kullanarak kayaları köye ulaşamadan un ufak etti. Ortalık durulduğunda Ixtal'lılar kurtarıcılarına hayranlık, hürmet ve şükran içinde bakakaldı.\nSkarner'ın içinde bir koruma güdüsü uyandı. Bu narin canlılar o olmadan yaşayamazdı.\nArtık Ixtal'lıları uzaktan gözlemlemiyordu. Onlarla ilgilendikçe kendi klanıyla daha az vakit geçirir olmuştu. İnsanlar onun projesi, onların ülkesiyse yeni yuvası haline gelmişti.\nBu dönemlerde Ixtal'lılarla kurduğu ilişki karşılıklı menfaate dayalıydı: Ixtal'lılar kültür ve tarihlerini paylaşıyor, Skarner da toprak üstündeki hünerlerini kullanarak gezegenin güç hatlarının kesiştiği Ixaocan'ın baş arkolojisinin kurulmasına yardımcı oluyordu.\nAma Skarner, en büyük katkısını bu medeniyetin yönetici sınıfının kurucu üyelerinden biri olarak yaptı. Ixtal'ın bilimsel zihniyetini tözkabukların toplulukçu kültürüyle birleştiren Yun Talların hedefi, halkı aydınlık bir geleceğe taşımaktı.\nBöylece Ixtal, Skarner'ın koruması sayesinde büyüyüp gelişti.\nIxtal sınırlarının ötesindeki Shurima İmparatorluğu topraklarını genişletmişti. Skarner, Yükselmişlerin kıtayı yakıp yıkmasına şahit oluyordu. Fanilerin yılmadan her zorluğun altından kalkacaklarına yönelik inancı, insanlığın karanlık tarafını, güce ulaşma hırsından doğan yozlaşmayı gördüğünde yıkıldı.\nShurima'da gerilimin yükseldiğini hissedebiliyordu. Skarner kuşkularını dile getirse de Yun Tallar, Shurima İmparatorluğu'ndan Ixtal'a gelen ittifak teklifini hevesle kabul etti.\nIcathia isyanı onu haklı çıkardı. Fakat bunun bedeli sayısız ölüm olmuştu. Shurima İmparatorluğu çöktüğünde Ixtal bağımsızlığını yeniden kazandı. Fakat Skarner'ın bu ormanlar dışındaki acı ve keder dolu dünyaya karşı hissettiği tek duygu artık tiksintiydi.\nBu dünya, Rün Savaşları'yla daha da beter bir hale geldi.\nBöylesi bir yıkıma şahit olduktan sonra Skarner, nihayet Yun Talları dünyadan elini eteğini çekmeye ikna etti. Topraklarını büyü ve yalanlarla koruma altına alıp kendilerini gizlediler.\nAma Yun Tallara yönelik güveni de sarsılmıştı. Çünkü onlar, Skarner'ın ikazlarına rağmen Ixtal'lıları tehlikeye atmıştı.\nArtık yalnızca kendisinin Ixtal'ı koruyabileceğine emin olan Skarner, Ixaocan'ın altında kendisine bir yeraltı odası inşa etti. Burayı anakaranın dört bir yanından gelen titreşim hatlarını belirginleştirecek biçimde tasarlamıştı. Her titreşim Ixtal'ın güvenliği için bir başka tehdit anlamına geliyordu. Diğer yandan toprağın üstündeki Ixtal'ın sesini de durmaksızın duyabiliyordu. Böylece onun yönetimi sayesinde şehrin hayatta kaldığını biliyordu.\nİşte orada dinledi... ve bekledi.\nIşık girmeyen derinliklerde paranoyası giderek kötüleşti. Temkinli tutumu zaman içinde inzivaya evrildi ve odadan ayrılmayı tamamen kesti. Skarner yavaş yavaş yeryüzündeki Ixtal'lıların hafızasından silindi ve bir efsane haline geldi. Varlığı yalnızca ona Ixtal'ın geleceğini danışmak için yeraltına inen Yun Tallar tarafından biliyordu.\nYeni nesil element ustaları Yun Tallara katıldıkça dış dünyaya geri dönme ihtimali yeniden gündeme geldi. Ama Skarner, paranoyasını körükleyen bu fısıltıları duyuyor. Dış dünyaya kapıların açılmasıyla birlikte aynı nesiller önce olduğu gibi yine acı, keder ve ölümün bu topraklara geri döneceğini biliyor.\nSkarner yalnızca kendisine güveniyor ve Ixtal ile halkını korumak için ne gerekiyorsa yapmaya hazır.\nBu, onların yıkımlarına yol açmak anlamına gelse bile..."
    },
    {
        "name": "Tahm kench",
        "region": "Runeterra",
        "image_url": "https://cmsassets.rgpub.io/sanity/images/dsfx7636/universe/d91032cb4c9d79b936a5de191e3e4465986c6994-1215x717.jpg?accountingTag=LoL",
        "champ_url": "https://universe.leagueoflegends.com/tr_TR/champion/tahmkench/",
        "lore": "Valoran'ın su kanalları eskidir ama Tahm Kench denen iblisin varlığı onlardan da eskiye gider. Yılankavi Nehri'nin kıyılarındaki kumar çadırlarından Bilgewater'ın tuz kaplı zar salonlarıyla Piltover'ın ve Zaun'un yaldızlı bahis tezgâhlarına kadar her yerde, başkalarının servetine hasetle bakmış olan herkes Nehrin Kralı'yla karşılaşmanın verdiği o doymaz açlığı tatmıştır.\nBu yaratığa dair ilk hikâyeleri, ekmeğini Yılankavi Nehri'nde çeşitli işler yaparak çıkarmaya çalışan göçebe bir halk anlatmıştı. Hayatından memnun olmayanları bolluk vaatleriyle kandıran, mağara ağızlı devasa bir balık hakkında uyarılar yapmışlardı. Bu hikâyelerden biri, dürüstlüğüyle tanınmış genç bir adam hakkındaydı. Genç adam, salcılıkla geçinen bir ailede doğduğu halde çok iyi tanıdığı yoksul nehir kıyılarının ötesinde bir yaşam istermiş. Nehrin Kralı, küçücük bir yalan söylemesi karşılığında ona unutamayacağı bir deneyim yaşatmaya söz vermiş. Bu teklif salcıya zararsız görünmüş. Öz kardeşiyle konuştuğu bir sırada gerçeği azıcık çarpıtmış. O gece iblis, salcının karşısına çıkıp ona nehrin daha önce hiç fark etmediği bir kolunu göstermiş. Salcı bu kolda ilerleyince karşısına ona yiyecek, içecek ve yepyeni ahbaplıklar sunan yabancılar çıkmış. Şafak yaklaşırken salcının karnı iyice doymuş. Kendi halkının arasına dönmeye hazırmış. Tam o sırada iblis yeniden karşısına çıkıp bir tanecik yalan karşılığında daha da şahane bir deneyim yaşatacağını vaat etmiş. İlgisi uyanan genç adam teklifi kabul edip, kendisini ağırlayanlara yalan söylemeye başlamış. Nehir yine çatallanmış. Salcı bu yeni kolu takip edip çok daha büyük lüks içinde ağırlandığı bir akşam geçirmiş. Bu böyle böyle geceler boyu devam etmiş. Sonunda, bir zamanların dürüst salcısı nefes alıyormuş gibi kolayca yalan söylemeye başlamış.\nNehir sonunda denize döküldüğünde bir de bakmış ki çevresinde yalan söyleyecek kimse kalmamış. Hem yapayalnızmış hem de nerede olduğunu bilmiyormuş. Kendi verdiği kötü kararlar yüzünden evine dönme imkânını yitirmiş ve kaybolup gitmiş.\nAnakaranın acı sulu ırmakları Nehrin Kralı'nın hikâyelerini zaman içinde Mavi Alev Adaları'na kadar taşıdı. Yaratığın buradaki efsanesi büyüdükçe ona bir ad da kondu: Tahm Kench. Bilgewater'da servetler bir anda katlanarak artabilir de tamamen kaybedilebilir de. Deniz med-cezirle ne kadar çok kabarıp çekiliyorsa, para da öyle gelir ve gider. Hanlarda anlatılan bir sürü hikâye, şans oyunlarına karşı doymayan bir açlık duyan bir su iblisi olan Tahm Kench'ten bahseder. Öyle ki, bu çenesi kuvvetli canavar şehrin batakhanelerinin pek çoğunun simgesi olmuştur.\nGüneş Kapısı açılıp da Bilgewater'la Piltover arasındaki ticaret kolaylaşınca Tahm Kench'in söylenceleri Gelişim Şehri'ne ve onun yoksul alt mahallelerinden oluşan Zaun'a yayıldı. Tahm Kench iki tane şık ceketi birbirine dikerek giyen devasa bir balık olduğu için bu şehirlerde “İkipalto” olarak bilinir. Başına çapkınca yatırdığı şapkası ve Piltover limanı kadar geniş gülümsemesiyle genç mucitlerin yüreklerindeki kıskançlığı azdırır. Derler ki, bir Gelişim Günü geçim sıkıntısı çeken Piltover'lı bir mucite gidip Piltover'ın varlıklı klanlarından birinin dikkatini çekecek bir fikir vermeyi önermiş. Karşılığında ondan sadece bir tutam saçını istiyormuş. Hırslı kadın bu takası kabul etmiş ve gerçekten de çalışması sayesinde kârlı bir anlaşma yapmayı başarmış. Ama tek bir icatla tatmin olmamış. İkipalto bir gün yine yanına gelmiş ve bu sefer güzelim saç örgülerinin hepsini istemiş. İşverenlerini hayal kırıklığına uğratmak istemeyen mucit kabul etmiş. İkipalto saç örgülerini oracıkta yutmuş. Ama kadın onu ünlü yapacak o büyük icadı yine de bulamıyormuş. İblis yine karşısına çıkıp, bu sefer bir parmağının ucunu alacağı bir anlaşma önermiş. Ertesi hafta kulağını istemiş. Bir yılın sonunda, kadından geriye verebileceği pek bir şey kalmamış. Sonunda kadın İkipalto'yu kendisi çağırıp ona artık böyle yapmaması için yalvarmış.\nİblis gülerek kadına onu kendisinden koruyacağını söylemiş ve koca çenelerini açıp onu tek lokmada yutmuş.\nNehrin Kralı. Gezen Fıçı. Dipsiz Göbek. İkipalto. İblis Tahm Kench'in böyle bir sürü adı vardır ama onunla konuşanlar sonunda şu gerçeğin farkına varır: sözleri ne kadar tatlı olsun, dinleyen sonunda ağzının içinde kaybolur."
    },
    {
        "name": "Taliyah",
        "region": "Shurima",
        "image_url": "https://cmsassets.rgpub.io/sanity/images/dsfx7636/universe/0c12d269b7ef51c4b52eee81713e372e4405650f-1215x717.jpg?accountingTag=LoL",
        "champ_url": "https://universe.leagueoflegends.com/tr_TR/champion/taliyah/",
        "lore": "Taliyah, taşları coşkulu bir enerji ve katıksız bir azimle dokuyan, Shurima'lı göçebe bir büyücü. Gençliğin merakı ve yetişkinliğin sorumlulukları arasında gelgitler yaşayan Taliyah, her gün daha da artan güçlerinin gerçek doğasını keşfedebilmek için çıktığı yolculukta Valoran'ı neredeyse bir uçtan öbür uca kat etmiş. Uzun zaman önce ölen bir imparatorun tekrar ortaya çıkıp yükselişe geçtiğine dair söylentiler kulağına gelince, kabilesini Shurima'nın kaygan kumlarının arasından yükselen tehlikelere karşı korumak için memleketine dönüyor. Taliyah'nın yufka yüreğini bir zaaf olarak görenler, bu hatalarının bedelini çok ağır ödüyor; zira Taşların Dokuyucusu'nun deli dolu gençliğinin altında dağları yerinden oynatacak güçte bir irade ve yeryüzünü sarsacak kadar haşmetli bir hiddet yatıyor.\nTaliyah, Icathia'nın yozlaşmış gölgesinin dibindeki kayalık yamaçlarda doğmuştu. Çocukluğunu göçebe kumaş dokuyucusu olan kabilesiyle koyun güderek geçirdi. Yabancılar Shurima'ya baktığında kurak, renksiz bir çöl görüyordu ama ailesi onu hakiki bir çöl kızı gibi yetiştiriyor ve bu diyarların çeşit çeşit renklerinde güzelliği görmeye teşvik ediyordu. Kumulların altındaki taşlar, Taliyah'nın hep ilgisini çekerdi. Ufak bir çocukken kabilesi mevsimle değişen suları takip ettiği için, farklı bölgelerden renkli taşlar toplardı. Yaşı büyüdükçe, kumun üstünde yürürken toprak adeta onun hareketlerini takip eder ona yaklaşmaya çalışırdı.\nAltıncı yaz dönümünün ortasında, Taliyah'ya emanet edilmiş bir yavru keçi kaybolunca onun peşine düşüp kafileden uzaklaştı. Babası usta bir çoban ve kabilenin reisiydi. Onu hayal kırıklığına uğratmak istemediği için gecenin karanlığında hayvanı aramaya koyuldu. Kuru topraklarda toynak izlerini takip ederek dar bir geçide ulaştı. Küçük hayvancık yüksek, sarp bir yamaca tırmanmış ama aşağı inmeyi becerememişti.\nKumtaşları adeta ona sesleniyor, onu dik duvarda basamaklar yapmaya çağırıyordu. Taliyah tereddütle elini kayaya koydu; ürkek hayvanı kurtarmaya niyetliydi. Birden vücudunu saran element gücü, muson yağmurları gibi ağır ve yoğundu. Bu büyüye kendisini teslim ettiğinde aniden üzerine akmaya başladığını hissetti. Kayalar parmak uçlarına doğru fırlayarak hem geçit duvarını hem de hayvanı tepesine indirmişti.\nErtesi sabah Taliyah'nın babası endişe içinde, keçinin meleşme seslerini takip etti. Dokunmuş taşların altında baygın yatan kızıyla karşılaşınca acıyla dizlerinin üzerine çöktü. Keder içinde Taliyah'yı kucaklayıp kabileye geri döndü.\nKız, kabilenin ninesi Babajan'ın çadırında ateşler içinde gördüğü kabuslardan iki gün sonra uyandı. Taliyah, telaşlı ailesine ve bilge kadına kayalıklarda geçirdiği geceden ve taşların ona seslenişinden bahsetti. Babajan ailece endişelenmemeleri gerektiğini, taşlardaki dokunun çöl kabilesinin koruyucusu Ulu Dokuyucu'ya işaret ettiğini ve küçük kızı koruduğu anlamına geldiğini söyledi. Taliyah annesinin ve babasının içinde bulunduğu telaşı gördüğünden, o gece gerçekten olanları saklamaya karar verdi. Taşları aslında Ulu Dokuyucu değil, kendisi çekmişti.\nTaliyah'nın kabilesinde belirli bir yaşa gelen çocuklar dolunayın altında, Ulu Dokuyucu'nun ortaya çıkışını temsil eden bir dans gösterisi yaparlardı. Bu dans, çocukların içindeki özel yetenekleri kutlar ve onların yetişkinler olarak kabileye ne katkıları olacağını ortaya koyardı. Gerçek öğrenme yolundaki ilk adımları olan bu törenden sonra, çocuklar kendi öğretmenlerinin yanında çırak olurlardı.\nTaliyah her geçen gün büyüyen gücünü gizlemeye devam ediyordu. Bu sırrın iyilikten çok tehlike getireceğine inanıyordu. Çocukluğundan beri oyunlar oynadığı arkadaşlarının, soğuk çöl gecelerinden kabileyi korumak için yün dokumaya başladıklarını gördü. Çocuklar kırkım makaslarıyla, boyalarla becerilerini sergiliyor ve halkın hikâyelerini anlatan desenler oluşturuyordu. İçinde büyüyen gücün eziyetiyle, ateşler küle döndükten sonra bile uykuya dalamıyordu.\nSonunda Taliyah'nın dolunay dansının vakti gelip çattı. Babası gibi yetkin bir çoban olacak veya annesi gibi bir desen ustası olacak yeteneği vardı ama küçük kız, kendi dansının ortaya çıkaracağı gerçeklerden çok korkuyordu. Kumun üzerinde yerini aldığında, etrafında halkının araçları duruyordu: çoban değneği, iğne ve dokuma tezgâhı. Önündeki göreve odaklanmaya çalışıyordu ama aslında onu çağıran şey uzaktaki kayalar ve toprağın kat kat renkleriydi. Taliyah gözlerini kapattı ve dans etmeye başladı. Bedenini saran güce hakim olması imkansızdı. İplikleri değil, ayaklarının altındaki toprağı işlemeye başlamıştı.\nKabileden yükselen dehşet dolu çığlıklar Taliyah'yı nöbetinden uyandırdı. Heybetli bir kaya örgüsü ay ışığına doğru uzanıyordu. Taliyah etrafındaki şaşkın yüzlere baktı. Taşların üzerindeki iradesini yitirdiğinden topraktan ördüğü yapı çöktü. Taliyah'nın annesi biricik kızını düşen kayalıklardan korumak için üzerine koştu. Toz bulutu dağılınca Taliyah dokuduğu yıkımın vahametini ve insanlarının yüzündeki dehşeti gördü. Ancak Taliyah, annesinin yüzündeki küçük kesiği görünce korkularının boşuna olmadığını anladı. Kesik küçük de olsa Taliyah'nın şu dünyada en çok sevdiği insanlar için bir tehdit olduğunu anlamasına yetti. Gecenin karanlığında koşmaya başladı. Çaresizliği öylesine ağırdı ki ayaklarının altında yer sarsılıyordu.\nOnu çölde bulan yine babası olmuştu. Doğan güneşin ışığında oturdular ve Taliyah hüngür hüngür ağlayarak sırrını babasına anlattı. O da bir ebeveynin yapacağı tek şeyi yaptı: Kızına sımsıkı sarıldı. Kızına güçlerinden kaçamayacağını ve dansını tamamlayıp, bu yolun onu nereye çıkaracağını keşfetmesi gerektiğini söyledi. Aslında, Ulu Dokuyucu'nun lütfundan kaçması annesinin ve babasının kalbini kırardı.\nTaliyah da babasıyla birlikte kabilesine geri döndü. Gözlerini kapatmadan dans çemberine adım attı. Bu defa taştan oluşturduğu kuşak bambaşkaydı; bu kuşağın her rengi ve dokusu etrafındaki insanların bir anısını anlatıyordu.\nDansı bittiğinde kabile hayranlıkla ona bakıyordu. Taliyah endişeyle olacakları bekliyordu. Böyle durumlarda kalabalığın arasından birisi öğretmen adayı olarak kalkar ve öğrencisini seçerdi. Taliyah'nın sert kalp atışları arasında adeta binyıllar geçiyordu. Babası oturduğu yerden toz kaldırarak ayağa kalktı. Hemen yanından annesi ayaklandı. Babajan, boya ve nakış ustaları da sırayla ayağa kalktı. Bir anda bütün kabile ayaklanmıştı. Hepsi bu taş dokuyabilen kızın yanında duracaktı.\nTaliyah herkese bir bir baktı. Sahip olduğu gücün bir benzeri belki kuşaklardır, belki de daha fazla zamandır görülmemişti. Bunu biliyordu. Şimdi hepsi onun yanındaydı, onların sevgisi ve güveni dört bir yanını sarıyordu. Ancak endişeleri de hissediliyordu. Hiçbiri toprağın çağrısını onun gibi duymamıştı. Bu insanları ne kadar çok sevse de, aralarında ona bedenini saran element büyüsünü kontrol etmeyi öğretebilecek kimseyi göremiyordu. Kabilesiyle kalmanın, onların hayatlarını tehlikeye atmak anlamına geldiğini biliyordu. Bu herkes için acı olmuştu ama Taliyah ailesine ve halkına veda ederek tek başına yollara düştü.\nBatıya doğru Targon Dağı yönünde ilerledi önce; kayalara olan doğal bağlılığı, onu yıldızlara dokunan bu dağa doğru çekiyordu. Ancak Shurima'nın kuzey sınırında Taliyah'nın gücünü ilk keşfedenler Noxus bayrağını taşıyan bir grup oldu. Noxus'ta onun sahip olduğu türden bir büyünün sevinçle hatta övgüyle karşılanacağını söylediler. Ona bir öğretmen vaat ettiler.\nKendi toprakları, güvenmeyi öğretmişti Taliyah'ya; Noxus'lu mevki sahibi insanların sinsi vaatlerine ve sahte tebessümlerine hazırlıklı değildi. Çöl kızı birden kıvrımsız, dümdüz bir yolda buldu kendini. Yol boyunca İmparatorluğun fethettiği toprakları gösteren, Noxtoraa adındaki birçok demir geçidin altından geçmişti.\nAçık çöllerden gelen bir kız için başkentin karmaşık entrikaları ve insanların kalabalığında kafese atılmış gibi hissediyordu. Taliyah, Noxus büyücü loncalarında gezdirildi ve güçleri teşhir edildi. Birçoğu onun gücüne ilgi göstermişti; ancak rütbesi elinden alınmış bir kaptan Taliyah'yı denizi geçip yeteneğini özgürce geliştirebileceği uzak yabani topraklara götüreceğine yemin etti. Bu da en ikna edici vaatti. Genç komutanın teklifini kabul eden Taliyah onunla birlikte Ionia'ya yelken açtı. Ancak gemi demir attıktan sonra işler değişti. Taliyah bu adam için Noxus donanmasındaki yüksek rütbesini geri alması yolunda ihtişamlı bir silah olduğunu anladı. Şafak sökerken kaptan ona bir seçenek sundu: Ya evlerinde uyuyan insanları toprağın altına gömecekti ya da dalgalı denizi boylayacaktı.\nTaliyah kıyıya baktı. Köyün uyuyan ocaklarından henüz duman yükselmiyordu. Bunca yolu bu dersi almak için gelmemişti. Taliyah bunu reddetti ve kaptan onu boğulması için denize attı.\nAkıntılarla savaştı ve kumsalda başlamış olan çatışmadan sıyrıldı. Kendisini Ionia'nın karlı dağlarında avare avare dolanırken buldu. İşte burada uygun bir öğretmen bulmuştu. Dengenin öneminden ve elementlerin doğasından anlayan, kılıcıyla rüzgârı ehlileştirmiş bir adamdı. Ondan öğrendikleri ve çalışmaları sayesinde nihayet gücünün üzerinde beklediği hâkimiyeti kurmaya başlamıştı.\nÜcra bir handa otururlarken; Taliyah, Shurima'nın Yükselmiş İmparatoru'nun çöl krallığına geri döndüğünü duydu. Söylentiye göre imparator bir ilaha dönüşmüştü ve insanlarını bir araya getirip, dağılmış olan kabileleri köleleştirmek istiyordu. Eğitimi yarım kalacak olsa bile Taliyah başka bir şansı olmadığının farkındaydı; onları korumak için ailesinin yanına dönmeliydi. Ne yazık ki akıl hocası ile yolları ayrıldı.\nTaliyah kumlu tepelere, yuvası Shurima'ya geri döndü. Acımasız güneş ışığı derisini kavururken, Taliyah çölün derinlerine doğru azimle ilerledi; halkını bulmayı aklına koymuştu. İradesi taş gibi sağlamdı. Ailesini ve kabilesini ufukta görünen tehlikeden korumak için gereken her şeyi yapmaya hazırdı."
    },
    {
        "name": "Talon",
        "region": "Noxus",
        "image_url": "https://cmsassets.rgpub.io/sanity/images/dsfx7636/universe/c32976e06ac05ca62ee2516d6f572a367c57da2c-1215x717.jpg?accountingTag=LoL",
        "champ_url": "https://universe.leagueoflegends.com/tr_TR/champion/talon/",
        "lore": "Talon'un ilk anıları, Noxus'un yeraltı geçitlerinin karanlığı ve bir bıçağın güven veren çeliği. Ne aile hatırlıyor, ne sıcaklık, ne iyilik. Onların yerine sadece çalıntı altının şıngırtısını ve sırtını duvara vermenin güvenliğini dost edinmiş. Sırf keskin zekâsı ve hırsızlık hünerleriyle hayatta kalabilmiş olan Talon, Noxus'un karanlık yeraltı dünyasında dişiyle tırnağıyla kazarak yaşadı. Kesici silahlar kullanmadaki ustalığı onu hemen bir tehdit haline getirdi ve Noxus hırsız loncaları ona kiralık katiller gönderdi. İki seçenek sunuluyordu: ya onlara katılacaktı ya da ölecekti. Cevap olarak peşine takılanların cesetlerini Noxus hendeğine attı.\nÖldürme girişimleri gitgide daha da sıklaşmaya başladı. Sonunda bir gün, saldırganlardan biri, güç bakımından Talon'un dengi çıktı ve onunla bıçak bıçağa geldi. Talon'un silahı elinden gitti. Celladının kılıcına şaşkınlıkla bakarken, katil kendisini tanıttı: General Du Couteau. General, Talon'a ya elinde ölme ya da Noxus Yüksek Komutası'nın ajanı olarak yaşama seçeneklerini sundu. Talon yaşamayı seçti; ama bir şartla: sadece yenemeyeceği birinden gelen emirlere saygı duyabileceği için, yalnızca Du Couteau'ya hizmet edecekti.\nTalon, Du Couteau'nun emriyle onu buz gibi Freljord topraklarından Demacia’nın iç meclislerine kadar götüren gizli görevleri yaparak gölgelerde kaldı. General ortadan kaybolduğunda, Talon özgürlüğünü geri almayı düşündü; ama yıllarca hizmetinde kaldıktan sonra Du Couteau'ya çok büyük saygı duymaya başlamıştı. Generalin yerini bulmayı kafasına taktı ve Du Couteau’nun ortadan kayboluşunun sorumlularını bulmak için diyar diyar dolaşmaya başladı."
    },
    {
        "name": "Taric",
        "region": "Targon",
        "image_url": "https://cmsassets.rgpub.io/sanity/images/dsfx7636/universe/08e9f794f7bb45bf947e2196cca27b1abb5959f8-1215x717.jpg?accountingTag=LoL",
        "champ_url": "https://universe.leagueoflegends.com/tr_TR/champion/taric/",
        "lore": "Demacia'nın soylu koruyucularının günlük hayatı, kralın ve ülkelerinin ideallerine adanmış örnek bir yaşamdır. Ailesinin gelenek olarak kuşaklardır sürdürdüğü askeri hizmeti devam ettirmeye çağrılan Taric de bu sorumluluktan kaçmayı bir an bile düşünmedi. Ama diğerlerinin aksine o kimi ve neyi koruyacağına herhangi bir sınır getirmiyordu.\nGenç savaşçı büyük bir çalışkanlıkla idman yaptı. Savaş becerileri üstündü. Üstüne üstlük, kısıtlı boş zamanında vatanına başka şekillerde hizmet etmeye çalışıyordu. Işık Getirenler'e gönüllü olarak katılıyor, hastaların bakımına ya da selden yıkılan evlerin yeniden yapılmasına yardımcı oluyordu. Kanatlı Muhafız'ı ve temsil ettiği yüce idealleri öven heykeller diken taş ustalarına ve zanaatkârlara kısıtlı yaratıcı becerileriyle yardımcı olmaya çalışıyordu.\nDemacia'yı uğruna savaşmaya değer hale getiren şeyler bir yabancının yaşamı, bir sanat eseriydi Taric'in gözünde. Bunların her birini kıymetli, narin ve kurtarmaya değer buluyordu.\nNeyse ki cana yakın tavırları ve sıcak karakteri sayesinde diğer askerlerin veya komutanların ona yönelttiği eleştirilere kolayca omuz silkebiliyordu. Rütbesi zamanla biraz yükseldi. Hatta Garen Crownguard'ın gençliğinde onunla omuz omuza savaştı.\nNe ironiktir ki Taric'in sonunda (en azından Demacia'nın nezdinde) gözden düşmesine neden olan, bu istikrarlı yükselişi oldu.\nPrestijli Yılmaz Öncüler'e katılmak üzere seçilince, davranışları birden çok daha sıkı kurallara bağlandı. Artık nadir bir hayvanı görebilmek için ormanlarda gezmesine, tatbikatları asıp hana giderek bir ozanın sade şarkılarını dinlemesine ya da atına atlayıp gecenin gümüş pelerininin ovalara serilişini seyretmeye gitmek için denetimleri asmasına izin yoktu. Taric kendine yabancılaştı. Çok geçmeden itaatsizlikleriyle göze batmaya başladı.\nGaren onu disipline girip görevini yapması için uyardı. Taric'te Valoran'ın en büyük kahramanlarından biri olabilecek potansiyeli görüyordu; fakat o hem ülkesine hem de kaderine burun kıvırıyor gibiydi.\nRütbesi düşmesin diye Öncüler'in kılıç yüzbaşısının yaveri olarak görevlendirildi ama iki taraf da bu durumdan memnun değildi. Fakat yüzbaşı bir gün beraberindekilerle çatışmada ölünce, Taric'in görev yerini terk ettiği ortaya çıktı. Söylentilere göre civardaki yıkık bir tapınağın dehlizlerinde gezinirken görülmüştü.\nSöylenecek hiçbir şey yoktu. Bir düzine savaşçı ölmüştü. Taric'in boynu celladın baltasının altındaydı.\nFakat arkadaşını kurtarmak isteyen Garen araya girdi. Ölen kılıç yüzbaşısının yerine o geçtiği için, Taric'i \"Taştan Taç\" cezasına mahkûm etti. Demacia'nın en kadim geleneklerine göre Taric, Targon Dağı'na tırmanmaya yollanacaktı. Bu sınavdan sağ çıkabilen pek az kişi vardı.\nTaştan Taç aslında küçük düşen Demacia'lılara genellikle ülkeden kaçıp sürgünde kendilerine yeni bir yaşam kurma şansı tanırdı. Fakat Taric güneye giden ilk gemiye bindi ve yaptıklarını gerçekten affettirmeye ant içti.\nTırmanışta sayısız defa hem ruhen hem bedenen yok olma tehlikesi atlattı. Ama Taric dişini sıkıp acıya, ölen silah arkadaşlarının hayaletlerine ve dağın onu tabi tuttuğu diğer sınavlara katlandı. Zirveye yaklaştıkça, yeni kayıp ve yıkım görülerine boğuldu...\nGörkemli Mermer Kütüphane'nin cayır cayır yanışını gördü... ama yine de Tung'un meleklere layık şiirlerini kurtarmak için cehennemi alevlerin arasına daldı. Buz Muhafızları son düşgeyiğini Sonsuz Uçurum'a sürerken acıyla haykırdı... Sonra belki onu kurtarırım diye peşinden umutsuzca uçuruma atladı. Kendini Ölümsüz Hisar'ın kapılarında bulan Taric, Garen'in cansız bedeninin bir darağacında sallandığını gördü... Sonra kalkanını kaldırıp onu bekleyen Noxus ordularının üzerine tek başına yürüdü.\nGörüler sona erdiğinde Taric dağın doruğunda olduğunu gördü. Üstelik yalnız değildi. Karşısında, insan biçiminde bir şey vardı. Fakat kristal bedeni yıldızların ışığıyla yanıyordu. Sesi Taric'i deşip geçen binlerce fısıltıydı.\nOnun zaten her nasılsa bildiği doğruları anlattı fısıltı. Hayatı boyunca bilmeden almaya hazırlandığı unvanı ve onu şimdi buraya, Targon'a getiren her kararını, her başarısını anlattı.\nTaric artık geleceğin muazzam savaşlarında Valoran'ın Koruyucusu olacaktı.\nMuhafızın Sureti olarak yeniden doğan, çoğu faninin hayal dahi edemeyeceği kadar büyük bir güç ve amaç bahşedilen Taric bu yeni görevi seve seve kabul etti. Artık o tüm dünyanın sadık koruyucusu."
    },
    {
        "name": "Teemo",
        "region": "Bandle şehri̇",
        "image_url": "https://cmsassets.rgpub.io/sanity/images/dsfx7636/universe/cbec5c5ced03b21b745997294e4a391d77cf6720-1920x1080.jpg?accountingTag=LoL",
        "champ_url": "https://universe.leagueoflegends.com/tr_TR/champion/teemo/",
        "lore": "İzci şerefim üstüne ant içerim ki:\nHer canlının serpilmesine yardım edeceğim.\nİhtiyacı olan herkesin dostu olacağım.\nHer kayayı ve ağacı arayıp bulacağım.\nDürüst, nazik, cesur ve içten olacağım.\nHer şeyde elimden geleni yapacağım.\nHer zorluğa cesaret ve zekâyla karşı koyacağım.\nBulduğumdan daha iyi bir dünyayı ardımda bırakacağım.\nBandle İzcisi kurallarına sadık kalacağıma\nve yordle'lara hizmet edeceğime yemin ederim!\n- Bandle İzcisi Yemini\n\nTeemo kendini bildi bileli bir Bandle İzcisi. Runeterra'nın dört bir yanında geçitten geçide zıplayarak yardıma muhtaç olanları arıyor (131. rozet: “Yabancılara Yardım Et”), yeni canlılarla arkadaş oluyor (389. rozet: “Evcil Hayvan Edin”) ve hatta yeni tuhaf mantar türlerini belgeliyor (248. rozet: “Mantarbilim Uzmanı”). Teemo'ya göre günlerini serüven peşinde koşarak ve Bandle İzcisi rozetleri toplayarak geçirmekten daha eğlenceli bir şey yok. Zaten gelmiş geçmiş en başarılı Bandle İzcisi olmasının sebebi de bu.\n\n154 no'lu Bandle İzcisi kuralı: Bilinmeyenden asla korkma.\n\nTeemo'nun başardıklarını gören başka yordle'lar onun adanmışlığı ve tutkusundan ilham alarak Bandle İzcisi oldu. Tek bir izci ve onun hayaliyle başlayan bu oymağın gittikçe büyümesiyle Teemo, cesur yavrukurtlara rozet dağıtmaya ve onların Runeterra'daki maceralarında kullanmaları için Bandle İzcisi kurallarının yeni nüshalarını yazmaya başladı (Aslında orijinal kitapçığı Yılan Adaları'nın güneyinde gemici düğümleri öğrenirken denizde kaybetmişti, neyse ki kurallar zaten ezberindeydi.).\n\n13 no'lu Bandle İzcisi kuralı: Her gün bir macera demektir. Hazırlıklı ol!\n\nYavrukurtlardan biri Bandle İzcilerinin katkıları hakkında Runeterra çapında yordle'lara bir anket yaptığında (567. rozet: “Pazar Araştırması”) herkesin aynı fikirde olduğu ve Teemo'nun korkusuz liderliğindeki Bandle İzcilerinin tüm dünyada çok sevildiği sonucuna ulaştı.\n\n“Teemo HARİKA BİRİ. Bir keresinde azgın yabani atların ortalığı ezip geçmesine engel olduğunu gördüm. Muhteşemdi!”\n- Ava, Bandle İzcisi\n\n“Bandle İzcileri epey genişledi. Geçenlerde uçan balonların falan olduğu büyük bir festival düzenlediler. Çok güzeldi. Hatta benim havai fişek ateşlememe bile izin verdiler!”\n- Tristana, Bandle Topçusu\n\n“Görevler, rozetler ve maceraperest ruhlara sahip o kerataları çok seviyorum. Bu ihtiyar pilotun mutluluktan gözlerini yaşartıyorlar.”\n- Corki, Gözüpek Bombacı\n\n“Bandle İzcisi de neymiş lan?!”\n- Kled, Üst Kumandan Tümgeneral, Hep General, Üç Kıdemli, Dört Yıldızlı Topçu Birliği Amiral Çavuşu\n\nTeemo, artık Runeterra'nın dört bir yanında izcilerin yanında taşıdığı Bandle İzcisi bisküvilerinin de mucidi. Çantalarında aralarında şunların da olduğu yüzden fazla ilginç ve özel aromalı bisküviler yer alıyor:\n\n- Poro Kurabiyesi\n- Olgunlaşmış Peynir\n- Can Eriği\n- Et!\n- Sınırlı Üretim Ruh Çiçeği\n- Bilgewater Sıçanı\n- Helia Milföy Böreği (Tedavülden kaldırıldı.)\n- Shurima Kumu\n- Ve daha nicesi!\n\nBugünlerde Teemo kendi fikri olan Bandle İzcisi görevlerini tamamlamaya odaklanıyor. En son başarıları arasında nesli tükenmek üzere olan bir patlayıcı mantarı çoğaltmak ile bir Noxus savaş kampındaki küçük ve şirin basiliskleri (ahırdaki halleri çok acıklı görünüyordu) serbest bırakmak yer alıyor. Ayrıca Bandle İzcilerinin kökenlerini de araştırıyor. Bu oymağı kim kurmuş? İlk rozeti kim yapmış? İlk kuralı kim yazmış? Acaba artık unutup gittiği bir zaman diliminde bunları Teemo yapmış olabilir miymiş? Eh, hatırlayamıyor ki! Fakat görev ne olursa olsun bir şey asla değişmiyor. Teemo, Bandle İzcisi kurallarına sadık kalacağına ve yordle'lara hizmet edeceğine dair olan İzci Yemini'ne bağlı bir hayat sürmekte kararlı."
    },
    {
        "name": "Thresh",
        "region": "Gölge adalar",
        "image_url": "https://cmsassets.rgpub.io/sanity/images/dsfx7636/universe_live/81ee3c3a300d102ecd650a0fb8e57738b12ead78-1215x717.jpg?accountingTag=LoL",
        "champ_url": "https://universe.leagueoflegends.com/tr_TR/champion/thresh/",
        "lore": "Thresh olarak bilinen dehşet verici hortlak, bir zamanlar sadece basit ama sıkıntılı bir adamdı. Artık kimsenin hatırlamadığı geçmişte, kendini esrarlı bilgileri toplamaya ve korumaya adamış bir tarikatta basit bir gardiyandı. Bu tarikat, sihirli soluk bir sis tarafından dış dünyadan saklanan ve korunan Kutlu Adalar'da kurulmuştu.\nTarikatın liderleri, Thresh'in yıllardır onlara hizmet ettiğini göz önünde bulundurarak onu Helia şehrinin altındaki saklı mahzenlerin gözetimiyle görevlendirdi. Burada, tehlikeli yadigârlardan oluşan, geniş ve gizli bir koleksiyon kilit altında tutuluyordu. Son derece iradeli ve sistemli çalışan Thresh, bu iş için birebirdi. Fakat gaddarlık eğilimi, kardeşleri tarafından fark edilmişti. Bu yönelimleri henüz cinayet noktasına gelmemişti. En azından kanıtlanabilen bir vaka yaşanmamıştı. Yine de birçok kişi Thresh'i dışlıyordu.\nNeden bu görevin ona verildiği apaçık ortadaydı. Onu diğerlerinden uzak tutmak istiyorlardı. Ama bu şekilde, hak ettiğini düşündüğü takdiri asla göremeyecekti. Karanlıkta yıllar boyunca yalnız kalmanın bir bedeli vardı. Thresh fenerli değneğiyle uzun koridorları devriye gezerken içindeki nefret ve kıskançlık artıyordu. Ona arkadaşlık eden tek şey kırgınlıktı.\nDeli kralın orduları adanın çevresindeki sisi geçerek Kutlu Adalar'ın sahiline davetsizce geldiğinde, Thresh beklediği fırsatı yakaladı.\nThresh içten içe, yaşanan katliamdan haz almıştı. Adaları istila eden kral, ölü kraliçesini diriltmekle kafayı bozmuştu ve Thresh onu seve seve efsanevi Can Suları'na götürdü.\nSuların bulunduğu yeraltı mezarına, sadece tarikatın en kıdemli üyeleri girebilirdi. Artık arkasında kralın en iyi savaşçıları olan Thresh, bu kutsal mekânın muhafızları bir bir katledilirken kahkahalara boğuldu. Sonunda uzun zamandır hak ettiği şeyi ele geçirdiğini düşünüyordu.\nKral, eşinin cansız bedenini Can Suları'na batırdığında gerçekleşen olaylara, sadece orada bulunanlar tanık olmuştu. Fakat bunların doğurduğu sonuçlar, Runeterra'yı sonsuza dek değiştirmişti.\nYıkıcı bir karanlık enerji dalgası patlayarak Helia'yı kapladı ve sonrasında hızla Kutlu Adalar'ın geri kalanına yayıldı. Bir zamanlar burayı koruyan beyaz sis, siyaha büründü ve ölümcül bir hale geldi. Yolundaki tüm canlılar anında ölüyordu; ancak ruhları bu dünyadan ayrılamıyordu. Yaşam ve ölüm arasındaki bu korkunç varoluş arasında sıkışıp kalıyorlardı. Thresh sise yenik düşen ilk kişilerden biriydi. Fakat diğerleri kaderleri karşısında acı içinde haykırırken Thresh zevk alıyordu.\nGerçekleşen Afet'in içinden gaddar bir hortlak olarak geri geldi. Faniliğin sınırlarından kurtulmuştu. Artık cezalandırılma korkusu olmadan diğerlerine işkence etme fırsatının keyfini çıkarıyordu.\nDoğaüstü görünümü asırlar sonra, her zaman kalbinin derinliklerinde bulunan kötülük ve acımasızlığa yaraşacak şekilde yavaşça değişti. Thresh, Kara Sis'in içinde hapsolan çoğu ruhun eski benliklerinin sadece bir kısmını koruyabildiğini; ancak kendisinin gitgide güçlendiğini fark ettiğinde zevkten dört köşe olmuştu. Hecarim ve Ledros gibi en güçlü işgalciler bile Kara Sis'in gücüne yenik düşüyordu.\nAşağılık olarak gördüğü ruhlara işkence etme dürtüsüyle hareket eden Thresh'in en sevdiği kurbanları, zulmü karşısında en çok acı çekenlerdi. Ne kadar azimli, metanetli veya inançlı oldukları önemsizdi. Thresh kurbanlarının korku ve zayıflıklarını öğrenerek ve sonuna kadar onlarla oyuncak gibi oynayarak onları olabildiğince yavaşça delirtmekten hoşlanıyordu. Thresh sadece hayatları paramparça olduğunda, sevdikleri birer birer ellerinden alındığında, amaçlarını kaybettiklerinde ve son umut parıltıları söndüğünde zincirli kancalarıyla onları katlediyordu.\nÖlüm bile merhametli bir son değildi; çünkü Thresh öldürdüğü herkesin ruhunu lanetli fenerine hapsediyordu ve oluşturduğu tahribata sonsuza dek tanık olmaya zorluyordu.\nSadece bir ruh onun pençelerinden kurtulabilmişti.\nNefret edilen “Işık Muhafızlarının” üyelerinden biri olan Senna, unutulmuş büyülü bir mahzende Thresh'le yüzleştiğinde çaresizce ölmüştü. Kederli eşi Lucian, yıllarca acımasız ruhun peşinden gitti. Avla takıntılı hale geldi ve acısıyla öfkesinin onu tamamen ele geçirmesine izin verdi. Bu, Thresh için enfes bir histi.\nFakat Thresh, Lucian'ın ruhunu ele geçiremeden öfkeli bir darbe hortlağın fenerini kırdı ve Senna'yı ebedi hapishanesinden kurtardı.\nAralarındaki ölümlü bağın gücü Thresh'in ilgisini çektiği için bu küçük ve önemsiz zaferi onlara hediye etti. Ne de olsa, oynadıkları ışık ve gölge oyununun henüz bitmediğini biliyordu..."
    },
    {
        "name": "Tristana",
        "region": "Bandle şehri̇",
        "image_url": "https://cmsassets.rgpub.io/sanity/images/dsfx7636/universe/1c1cbd9b934a2c5ff23e5340ca774f62712d28f4-1215x717.jpg?accountingTag=LoL",
        "champ_url": "https://universe.leagueoflegends.com/tr_TR/champion/tristana/",
        "lore": "Bandle Şehri'nin dışındaki dünya, çoğu yordle gibi Tristana'yı da büyülerdi. Dünyanın her yerine seyahat eder, karşılaştığı yerlere, kişilere ve canlılara hevesle ve hayranlıkla bakardı. Sadece yordle'ların bildiği gizli yolları kullanarak maddi dünyayı çoğunlukla kimseye görünmeden karış karış gezmişti.\nKuzey göğünün çiçek dürbünü gibi renk renk ışıkları altında, sularda yüzen buz parçaları üzerinde yürüyerek göç eden buz trolleri gibi nefes kesici manzaralara şahit olmuştu. Denizleri altüst eden donanma savaşlarında, savaş gemilerinin birbirlerine açtığı ateşi hayretle seyretmişti. Koskoca orduların güneyin sonsuz kumları üstünde aynı anda, uyumla hareket etmesi onu şaşkınlık içinde bırakmıştı. Bu kavramlar bir yordle'a son derece yabancıydı!\nAma Tristana'nın kaygısız gezileri, bir Bandle ormanının yok edilişini gördüğü gün sona erdi. Bandle ormanları çevrelerinde yetiştikleri geçitlerin büyüsüyle dolup taşan, yordle'lara dünyadan korunabilecekleri güvenli bir sığınak sağlayan yerlerdi. Yaprakların arasından sızan güneş ışığının altında uyuyakalan Tristana, çevresindeki ağaçların yanmaya ve devrilmeye başlamasıyla uyandı. Zırhlı yağmacılardan oluşan bir bölük, etrafı karanlık enerjilerle çevrili bir büyücünün liderliğinde ormanı baltalarla ve ateşle talan ediyordu.\nTristana dehşet içinde saklandı. Büyücü, gücünü Bandle ormanının kalbindeki geçide odaklayarak son bir büyülü söz söyledi. Kulakları hâlâ acıyla çınlayan Tristana, geçidin bir daha açılmamak üzere çöküşüne şahit oldu. Bu yıkımın dalgaları Bandle Şehri'nde bile hissedildi ve yordle'ları büyük bir üzüntüye gark etti.\nTristana daha önce ne bu kaybın acısına ne de olaylara karşı çıkmadığı için hissettiği suçluluğa benzer hisler yaşamıştı. Böyle feci şeylerin bir daha olmasına izin vermeyecekti. O anda, hayatını tüm Bandle ormanlarını ve diğer yordle'ları korumaya adadı.\nTristana, fanilerin değerli buldukları şeyleri nasıl koruduklarını sık sık şaşkınlıkla gözlerdi. Parlak metalleri ve taş duvarları neden emniyete almak istediklerini çözemese de yöntemlerine saygısı vardı. Onları taklit etmeye karar verdi. Diğer yordle'lar onun Bandle Şehri sınırlarında ciddi bir yüzle, her tehlikeye karşı tetikte devriye gezmeye başlamasını merakla seyrediyordu. Tristana yemeğine “tayın” demek, dinlenme ve eğlenme saatlerini kesin sınırlarla belirlemek gibi huylar edinmişti.\nAma bir şeyler eksikti. Yolculuklarında pek çok güçlü icat görmüştü. Bunların arasında Bilgewater'ın barutlu topları da vardı. Değerli metallerden yapılma disklerden toplamaya başladı ve yeterince toplayınca o toplardan ilham alan, ufak tefek bedenine uygun bir ateşli silah sipariş etti.\nBuruk bir gülümsemeyle, silahın adını Topatan koydu.\nTristana o günden beri Bandle ormanlarını sayısız tehdide karşı savundu. Yılan Adalar'ın tropik ormanlarında, adaların yerlisi Buhrularla Valoranlı define avcıları arasındaki bir kapışma gizli bir geçide fazla yaklaşmaya başladığında, Topatan'ı patlata patlata aralarına daldı ve iki taraf da canını kurtarmak için kaçmak zorunda kaldı. Shurima'nın sınırındaki alev alev yanan çöllerde, Hiçlik'ten gelen bir dehşet yaratığı gizli bir Bandle ormanı olan bir vahayı yemeye başlayınca yaratığı boğazından aşağı attığı patlayıcı bir gülleyle öldürdü.\nTristana, Bandle Şehri'nde yavaş yavaş efsaneleşti. Son zamanlarda bazı yordle'lar onu taklit etmeye, disiplinli hareketlerini kopyalamak için uğraşmaya (ama becerememeye) başladı. Hatta bazıları, sürekli Tristana'nın onayını kazanmaya çalışan zıpçıktı mucit Rumble'a, Topatan'a benzer silahlar yaptırdı. Tristana bu durumu epey utanç verici bulsa da Bandle Şehri'ne açılan yolları koruyacaklarsa bu işin doğru düzgün yapılması gerektiği sonucuna vardı. Böylece bu acemileri eğitmeye başladı. Kendilerine Bandle Topçuları adını verdiler.\nYine de Tristana'yı hem Bandle ormanlarını korumak hem de yeni (ve epey sinir bozucu) çömezlerinden uzaklaşabilmek için sık sık yabanıl alanlarda tek başına devriye gezerken bulmak mümkün."
    },
    {
        "name": "Trundle",
        "region": "Freljord",
        "image_url": "https://cmsassets.rgpub.io/sanity/images/dsfx7636/universe/b4171832dc2ac886f2240e723ab9d07e5335f538-1215x717.jpg?accountingTag=LoL",
        "champ_url": "https://universe.leagueoflegends.com/tr_TR/champion/trundle/",
        "lore": "Troller genellikle Runeterra'nın yaşamaya çok da elverişli olmayan birçok bölgesinde bulunan devasa, vahşi yaratıklardır. Ölümsüz olmasalar da dayanıklı bünyelere ve diğer fani ırklara kıyasla daha hızlı iyileşme yetisine sahiplerdir. Özellikle de çelimsiz insanlara göre son derece güçlüdürler. Yani rakiplerinden daha uzun bir süre hayatta kalmak, acımasız iklimlerde ve kıt kaynaklarla yaşayabilmeleri için yeterlidir. Bilinen en büyük kabilelerden bazılarının Freljord'un dağlarını evleri olarak görmesinin sebebi de muhtemelen budur.\nTrundle on beş kardeşiyle birlikte kirli bir mağarada doğdu. Kabile zor günler geçiriyordu. Dolayısıyla yalnızca yedi trol, kabile şefinin birliğine katılmaya yetecek kadar güçlenebildi ve ilk kış akınından sonra sadece üçü hayatta kaldı.\nBirlik ziyafet çekerken, şef aynı topraklara dönmeyi ve bölgeye tekrar bir akın düzenlemeyi planladığını açıkladı. Herkes onlardan korkacaktı. Her seferinde işleri daha da kolaylaşacaktı.\nKaşlarını çatan Trundle ayağa kalktı ve bu planın saçma olduğunu dile getirdi. Saldırdıkları insanların çalacak bir şeyi kalmamıştı. Bir sonraki kış ambarlar yeniden dolduğunda ve besi hayvanları tek bir lokmada yutulamayacak kadar büyüdüğünde geri dönmeleri daha mantıklıydı.\nDiğer trollerin büyük çoğunluğu Trundle'ın söylediklerinden hoşlanmadı. Trundle'ın önerisine anlam vermeye çalışırken dişlerini sıkıyor ve kafalarına vuruyorlardı. Trundle korkak mıydı? Yoksa soğuk, beynini mi sulandırmıştı? Şef, Trundle'ı bir kaya parçasıyla dövdü ve dağın kenarından aşağı fırlattı. Bu birlikte ahmaklara yer yoktu.\nTrundle çevrede istenmeyeceğini bildiği için uzaklara gitti. Tundranın dört bir yanına saçılmış trol kabilelerine yaklaşmıyor ve dağların tepesinde dolaşan yabani yetilerle arasındaki mesafeyi koruyordu. Geceleri yıldızları seyredip henüz küçükken ona anlatılan hikâyeleri anımsıyordu. Dünyayı yönetme hakkını temsil eden, kuvvetli silahlar bahşedilen Bilge Grubgrack ve eski ilahlara tapan diğer kadim trol krallarının efsaneleri onu derinden etkilemişti.\nBir gün Trundle yerde devasa bir yarıkla karşılaştı. Sonunda rüzgârdan korunabilecekti. Fakat çok geçmeden kendini uğultulu ve dolambaçlı kanyonlardan oluşan bir labirentte buldu. Bu yer Freljord'un göklere ulaşan dağlarını gölgede bırakacak derinlikteydi.\nUçurumun en dibinde Buz Cadısı'yla tanıştı.\nCadı onu parıldayan, donmuş bir gölün üstünde bekliyordu. Etrafında kürklere ve demirlere bürünmüş küçük insan savaşçılar vardı. Tüm bunlar Trundle'ın gözünü korkutmuyordu. Ancak Buz Cadısı, onun buraya nasıl geldiğini ve gölünün üstünde nasıl yürüyebildiğini öğrenmek istiyordu.\nTrundle aşağı baktı. Ayaklarının altındaki buz, tepesindeki gece semasından çok daha karanlıktı. Gerçekten de dehşet verici bir manzaraydı.\nBuz Cadısı, onun özel biri olduğunu söyledi. O bir Buzdoğan'dı, bu yüzden cadıyla birlikte burada kalması gerekiyordu. Ama Trundle bunu istemiyordu. Cadıya kabile şefinin onu nasıl sürgün ettiğini anlattı; güçlü bir silah bulup Grubgrack ve diğerleri gibi bir trol kralı olmak istediğini söyledi. Şaşırtıcı bir şekilde Buz Cadısı isteğini kabul etti ve ona buzdan yapılmış, Kemikdonduran adlı muhteşem bir sopa verdi. Bununla tüm trollerin kralı olabilirdi ve cadının insan kabilesiyle büyük bir ittifak oluşturabilirdi.\nTrundle hevesle bu görevi üstlendi ve evine doğru yola koyuldu.\nTrundle döndüğünde, kabile şefi kahkahalara boğuldu. Fakat Trundle Kemikdonduran'ı onun kafasına geçirdiğinde sesler kesildi. Yaşlı trol, sopanın buz büyüsünden etkilenerek göz açıp kapayıncaya kadar dondu ve ikinci darbe vücudunu minik parçalara ayırdı.\nTrundle'ın yeni gücüne tanık olunca şaşkına dönen birlik, Buz Cadısı'nın hikâyesini ve vaat ettiği ittifakı dinledi. Trundle akıllıydı. Trundle kudretli bir güce hükmetmek için seçilmişti. Trundle onların kralı olacaktı.\nVe Trundle onlara liderlik ettiği sürece, trollerin devrinin başlayacağı kesin."
    },
    {
        "name": "Tryndamere",
        "region": "Freljord",
        "image_url": "https://cmsassets.rgpub.io/sanity/images/dsfx7636/universe/8970e87a25dae74a9f48448fe2fa984f20c49a46-1215x717.jpg?accountingTag=LoL",
        "champ_url": "https://universe.leagueoflegends.com/tr_TR/champion/tryndamere/",
        "lore": ""
    },
    {
        "name": "Twisted fate",
        "region": "Bilgewater",
        "image_url": "https://cmsassets.rgpub.io/sanity/images/dsfx7636/universe/ccfc7af0638ea63366f9ecb156b38919f0e1e515-1215x717.jpg?accountingTag=LoL",
        "champ_url": "https://universe.leagueoflegends.com/tr_TR/champion/twistedfate/",
        "lore": "Yılankavi Nehri’nin göçebe halkının arasında doğan Tobias Felix, dışlanmış olmanın nasıl bir şey olduğunu çabucak öğrendi. Halkına, sattıkları egzotik mallar yüzünden tahammül ediliyordu. Öte yandan, tuhaf gelenekleri dışlanmalarına neden oluyordu. Rengârenk nehir yelkenlilerini demirledikleri kıyılarda, ancak kısa süreler için hoş karşılanıyorlardı. Büyükleri dünyanın düzeninin böyle kurulduğunu söylüyordu; ama haklarındaki önyargı Tobias'ın zoruna gidiyordu.\nHayattaki tutkusunu, Ölümçarkı ve bıçak oyunu gibi şans ve beceri oyunlarının oynandığı kumar çadırlarında eline ilk kez iskambil destesi aldığında buldu. Yıllar önce batıl inançlı büyükbabası ona kartlarla fal bakmayı göstermişti ve daha sonra halası ona rakiplerinin yüz ifadelerini okumayı öğretmişti. Tobias bunlar sayesinde büyük meblağların döndüğü Krakenkaçtı oyununu yaşlı bir usta misali oynayabiliyordu. Neredeyse destedeki her kartın yerini hissedebiliyor ve her başarılı elde onların hareketlerini takip edebiliyordu. Çoğu zaman hile yapmakla suçlansa da kimse bunu kanıtlayamıyordu.\nSonunda bir gece tüm varlıklarını genç Tobias'a kaybeden bir grup adam, gecenin köründe hesaplaşmak için geri döndü. İçtikleri ucuz içkiyle cesaret bulan adamlar, ellerinde sopalarla onu bulmak için önlerine çıkan nehir göçebelerini döverek çadırları bir bir gezdi. Ölmekten korkan Tobias, gecenin karanlığına karıştı.\nŞafak söktüğünde gizlice geri dönen genç adam, halkının kampı toparladığını gördü. Kimse onun yüzüne bakmıyordu. Sadece kendisini düşünmüştü ve halkı, onun yerine davranışlarının sonuçlarına katlanmak zorunda kalmıştı.\nHer ne kadar hepsine yalvardıysa da Tobias yaptıklarından ötürü sürgün edildi. Dünyası başına yıkılan genç, halkının teknelerinin onu almadan ve geride hiçbir şey bırakmadan yelken açıp uzaklaşmasını elinde büyükbabasının eski destesiyle çaresizce seyretti.\nTobias kasabadan kasabaya serseri gibi gezdi. Gittiği her yerin kumarhanelerini bulup karnını doyuracak parayı iskambil oynamadaki doğaüstü yeteneğiyle kazanarak büyüdü ve yetişkin bir adam oldu. Mağrurların, zalimlerin, burnu büyüklerin ellerinden paralarını alıyor olması da kadayıfın kaymağıydı. Yine de arada sırada hedeflerinin en azından birkaç el kazanmasına izin veriyordu.\nBir gün bir kumar masasında Malcolm Graves adlı, acınacak haldeki bir adamla tanıştı.\nİki kafadar çok geçmeden güçlerini birleştirdi ve yıllarca kuzeydoğunun sahil kasabaları ve ötesinde çeşitli şaibeli işlerle uğraştı. Giriştikleri her dolandırıcılıkta, her sahtekârlıkta, her soygunda Tobias kartlara duyduğu çekimin güçlendiğini hissediyor ve ona rehberlik eden şeyin kumarbaz şansından fazlası olduğunu biliyordu. Halkı her zaman ilkel sihir ve kart büyüsü hakkındaki endişeleri görmezden gelmişti ama Tobias artık kartlara istediğini yaptırmanın daha tehlikeli yollarını aramaya başladı.\nFakat bu arayışın sonu kötü bitti: Yaptıkları cüretkâr bir soygunda şansları yaver gitmedi. İki adam da o gece yaşananlardan bahsetmekten hoşlanmadığı için olay gizemini koruyor. Her ne yaşandıysa, Graves canlı bir şekilde ele geçirildi ve Tobias ile diğer suç ortakları kaçmayı başardı.\nTobias, Graves'i hapishaneden kurtarmayı denediyse de başarısız oldu. Bunun yerine, her şeye sıfırdan başlamak isteyen adam, eski adını sulara bırakıp kendine yeni bir isim taktı: Twisted Fate.\nBu olaydan sonra Twisted Fate, gittiği her şehrin şık kumarhanelerinde ve aşağılık batakhanelerinde suç zanaatını devam ettirdi; ancak ortağı olmadan daha sık köşeye sıkışıyordu. Defalarca büyük debdebeler ve nümayişlerle tutuklandı ama hiçbir hücre onu uzun süre tutamadı. Sabah ışır ışımaz Twisted Fate’in ortadan kaybolduğu ortaya çıkıyordu. Orada bulunduğunun tek kanıtı olarak da arkasında alaycı bir çağrı kartı bırakıyordu.\nBilgewater limanında, Twisted Fate ile Graves sonunda karşı karşıya geldi. Bölgeyi yöneten gemi kaptanları arasındaki güç mücadelesinin arasında kalan ikili, anlaşmazlıklarını geride bırakmak zorunda kaldı. Ancak ortaklar, yağmacı kral Gangplank'in ölümünün ardından hızla barışıp Piltover'a doğru yelken açtı.\nNihayetinde Twisted Fate eski dostuna kavuştuğu için mutluydu. Tabii bir zamanlar aralarından su sızmayan ortaklıklarına devam etmeleri için birlikte bir iki, hatta belki de on iş yapmaları gerekebilir."
    },
    {
        "name": "Twitch",
        "region": "Zaun",
        "image_url": "https://cmsassets.rgpub.io/sanity/images/dsfx7636/universe/643dd74ace9a448d80783d98d584e77ce2fa9625-1215x717.jpg?accountingTag=LoL",
        "champ_url": "https://universe.leagueoflegends.com/tr_TR/champion/twitch/",
        "lore": "Doğuştan vebalı bir pasaklılık duayeni olan Twitch, değerini sadece kendisinin anladığı hazinelerin peşinde Zaun'un çöplüklerini karıştırıp duran paranoyak ve mutasyona uğramış bir fare. Kimyasal zehirle güçlendirilmiş arbaletiyle Twitch, pislikten krallığında çöp tahtını inşa ederken ve insanlığın çöküşünün planlarını yaparken patilerini kirletmekten korkmuyor."
    },
    {
        "name": "Udyr",
        "region": "Freljord",
        "image_url": "https://cmsassets.rgpub.io/sanity/images/dsfx7636/universe/b0994c859b52c86c12a5bb57a7b22e1c3b9b70c0-1974x1087.jpg?accountingTag=LoL",
        "champ_url": "https://universe.leagueoflegends.com/tr_TR/champion/udyr/",
        "lore": "Dondurucu gökyüzünde ne vakit yuvarlak, kan kırmızısı bir ay belirse Freljord'un ruh gezginleri kendilerinden birinin daha dünyaya geldiğini anlarlar. Vahşi doğayı ve toprağı anlayan, kalplerine bağlı ruhun içinde ve yanında uyum içinde yürüyen biri. Udyr'in doğduğu gece, kızıl aydaki hiçbir alamet bundan farklı bir duruma işaret etmiyordu.\nUdyr'in gelmiş geçmiş en güçlü gezgin olduğunu çağrıştıran hiçbir belirti yoktu.\nİster insan olsun ister canavar, ister bitki olsun ister hayvan, ölü veya diri ve hatta isterse ölümsüz olsun, her varlığın bir ruhu vardır. Ancak yoldaşlarının aksine, Udyr'in ruhani bağ gücü tek bir ruh türünden ibaret değildi. O, tüm ruhları duyabiliyordu. Çevresindeki her şeyin tüm ihtiyaçları ve istekleri sürekli olarak zihninde yankılanıyor, onların uğultusu dışında bir şeyi duymasına olanak tanımıyordu.\nAilesi ona nasıl yardım edeceğini bilmiyordu. Savaş anası, çocuğu eğitmeleri için diğer ruh gezginlerini çağırsa da hepsi aynı şeyi söylüyordu: Ruh gezgini eğitimi kişinin kendini açmasına yoğunlaşır, kapatmasına değil.\nUdyr güçlerini ilk kez Buz Muhafızlarının saldırdığı gece kullanmayı başarmıştı. Dehşete düşen genç Udyr ormana saklanmıştı. Tanıdığı herkesin... bedenlerinden kopan ruhlarını hissetmeyi beklemiyordu. Tüm kabilesi bir anda katledilmişti. Keder ve öfkeyle feryat eden Udyr, ormanın ruhlarının gücünden destek aldı. Pençelerini savurup kanatlarını sertçe çırparak koca dağı Buz Muhafızlarının üstüne yıktı. Yalnız başına kalan, kederli ve perişan haldeki Udyr yıllar boyunca çorak topraklarda dolaştı; hayatta kalmak için elinden geleni yapıyordu.\nEpeyce bir süre insanlarla hiçbir şekilde etkileşime girmemişti. Ta ki ava çıkmış bir Kışın Pençesi grubuna saldıran yabanpençeyi öldürücü bir darbeyle yere serene kadar. Ondan çok etkilenen grup, Udyr'i kamplarına götürdü. Savaş Anası Hejian savaşmayı öğrenmesi için onu kızı Kalkia'nın yanına gönderdi. Yabani oğlan yalnız kıza vahşi doğada hayatta kalmayı, kız da oğlana insanlarla birlikte yaşamayı öğretti. Udyr kısa zamanda Kışın Pençesi'ni evi gibi görmeye başlamıştı.\nFakat aç ve hastalıklı bir kırağıdiş kurt sürüsü kampın yakınlarına sızdığında her şey tepetaklak oldu. Udyr sürünün saldırganlığı ve açlığı karşısında kendini kaybederek bir çocuğa saldırdı, onu neredeyse öldürüyordu. Udyr'i durdurabilmek için Kalkia ve annesinin Gerçek Buz kullanması gerekmişti. Tüm kurtlar öldürüldükten sonra Hejian, Udyr'i Kışın Pençesi'nden sürgün etti.\nUdyr yeniden dağlara döndü, nihayetinde oradayken kimseye zarar veremezdi. Kalkia kamptan çıkabildiği zamanlarda onu ziyaret ediyordu, ta ki artık kabilesine liderlik etmesi gereken gün gelene kadar. Büyük bir neşeyle Udyr'i yeniden kabileye davet etti ancak Udyr geri dönmeyi kabul etmedi. İstekleri ve ihtiyaçları zihninde uğuldayan onca ruhu nasıl kontrol edeceğini hâlâ bilmiyordu. Ancak Kalkia'yı ve canından çok sevdiği halkını korumak için elinden geleni yapacağına yemin etti. Bu, birbirlerini son görüşleri oldu.\nYabancı bir keşişle karşılaştığı gün her şey değişti. Keşiş ona ruh gezginleriyle birlikte eğitim almaya geldiğini, bu sayede içinde yanan ejder ruhunu kontrol altına almayı öğrenebileceğini anlatmıştı. Udyr onunla gitmeyi reddetti ancak keşiş, Udyr'e meydan okudu ve galip gelmesi halinde onunla birlikte eğitime gelmesini söyledi. İkisi de güçlerinin son damlasına kadar savaşsa da bu düellodan galip çıkan olmamıştı.\nKendini Lee Sin olarak tanıtan keşiş, bu dövüşün ikisinin de öğrenecek ne çok şeyi olduğunu gösterdiğini söylemişti. Udyr'i memleketi Ionia'ya davet ederek orada eğitim almasını önerdi. Artık kendisini Freljord'a bağlayan hiçbir şeyi kalmayan Udyr, bu teklifi kabul etti.\nİkili, yolculuk esnasında sıkı dost oldular. Her gün birlikte antrenman yapıyor ve ruhlar hakkında konuşuyorlardı. Ancak nihayet Hirana Manastırı'na vardıklarında, Noxus'lu işgalcilerin burayı kuşattığını gördüler. Udyr, Ionia'nın ruhlarından güç alarak bir anda hücuma geçti.\nİki adam kazandıkları zaferin ardından manastırın başkeşişinden kendilerine yol göstermesini ve güçlerini kontrol etmeyi öğretmesini istediler. Başkeşiş onlara ustalığı yönetmenin kesin bir yolu olmadığını söylese de ikisine de eğitim vermeyi kabul etti.\nUdyr'in zihni hayatında ilk defa kendi düşüncelerini duyabileceği kadar dinginleşmişti. Lee'yle birlikte çalışarak içlerindeki ve çevrelerindeki ruhları kontrol etmeyi öğreniyorlardı. Udyr edindiği yeni bilgiler ve anlayış sayesinde Lee'yle ejderinin karşılıklı olarak dengeyi bulmasına yardım etti. Bu esnada Ionia'da dengeyi koruyan unsurun uyum ve birbirine bağlılık olduğunun farkına vardı. Freljord'daysa durum epey farklıydı. Orada denge, mücadele ve çatışma; gelişim ve değişim üzerine kuruluydu. Haşin ve tehlikeli çevresel koşullara karşı savaşarak hayatta kalmaya çalışma güdüsü her bir Freljord'lunun ruhuna işlemişti.\nAradan geçen yılların ardından Udyr'in güçleri doğal sınırlarına ulaşmıştı. Artık bir seçim yapması gerekiyordu: Ya Ionia'da kalıp eğitimine devam edecek ya da memleketine dönerek mücadeleye katılacak ve gelişmeye devam edecekti. Udyr karar vermekte hiç mi hiç zorlanmadı.\nLee, Udyr'e ustalığı yönetme yolundan ayrılmaması gerektiğini hatırlatması için yanında götürmek üzere gözbağlarından birini verdi ve ondan kendisine bir söz vermesini istedi. Udyr, Freljord'da aradığı şeyi bulduktan sonra gözbağını Lee'ye bizzat kendisi getirecekti. Udyr gözbağını eline doladı, ardından ruh gezgini olma görevini üstlenmek üzere bir kez daha dünyanın öbür ucuna doğru yola çıktı.\nUdyr, Freljord'a döndüğünde kendini Avarosa ve Kışın Pençesi savaş analarının arasındaki bir anlaşmazlığın ortasında buldu. Avarosa, Freljord halkını tek bayrak altında toplayarak aralarındaki mücadeleye bir son vermek istiyordu. Böylesine bir eylemin diyarın ruhuna zarar verebileceğinin farkında olan Udyr öteki tarafa, yani Kışın Pençesi'ne destek olmaya karar verdi. Onu Kalkia'nın dikbaşlı kızı Sejuani karşıladı. Udyr kızın rehberliğe ihtiyaç duyduğunu hissedebiliyordu.\nGenç kadın Udyr'in yardım teklifini kabul etti ancak malum ruh gezginine ve kendini nasıl kaybettiğine dair hikâyeler dinleyerek büyüyen Sejuani'nin güvenini kazanmak pek de kolay değildi. Udyr, Sejuani'nin azminden ve zekâsından etkilenmişti ancak acımasızlığı onu biraz endişelendiriyordu. Sejuani'yse Udyr'in bilgeliğinin ve sahip olduğu savaşçı ruhun farkındaydı ama sık sık dalıp gitmeleri sinirini bozuyordu. Zaman içerisinde birbirlerini aile gibi görmeye başladılar. Her ne kadar bunu sesli bir biçimde dile getirmeseler de Udyr bir yeminli baba, Sejuani de onun kızı olmuştu.\nÇok geçmeden diğer ruh gezginleri Udyr'i güneye çağırdılar. Ancak oraya gitmek henüz yazgısında yoktu. Günün birinde kocaman bir palto giymiş, tuhaf mı tuhaf, yaşlı bir kadınla tanıştı. Kadın ondan yerine getirmesi imkânsız birkaç görevi tamamlamasını istemiş ve Udyr bunların her birinde başarısız olmuştu. Uğraşını büyük bir keyifle izleyen kadın onu ekmek ve suyla ödüllendirmişti. Ekmek öyle tuzluydu ki Udyr neredeyse boğuluyordu. Su öyle soğuktu ki damarları resmen buz kesmişti. Onun tepkilerini gülerek seyreden kadın paltosundan sıyrıldığında açığa çıkan ruhani güç Udyr'e çığ gibi çarptı. Bilincini kaybetmişti, kendine geldiğindeyse tek başınaydı. Ancak içinde bir şeylerin değiştiğini, yeni bir gücün uyandığını hissedebiliyordu. Farkına varmamış olsa da Fokların Anası kılık değiştirerek kendisini ziyaret etmiş, onu sınava tabi tutmuş ve ardından Udyr'e lütfunu bahşetmişti.\nYaşanan tuhaf olayın etkisinden bir türlü çıkamayan Udyr nihayet güneydeki yoldaşlarına katıldı ve her birinin hissettiği garip ruhani değişimden haberdar oldu. Ruh gezginleri Freljord'un öleceğinden, diyarın ruhlarının da aynı şekilde eriyip yok olacağından korkuyorlardı. Udyr bu ıstıraba sebep olan şeyin Freljord'u birleştirmeye çalışan Avarosalar olduğuna inanıyordu. Diğer ruh gezginlerine durumu açıklayarak onları, Avarosaların Kışın Pençesi'ne doğru ilerleyişlerini durdurmak için kendisiyle birlikte savaşmaya çağırdı. Gezginlerin kimi duruma şüpheyle yaklaşırken Udyr'in haklı olabileceğinden korkan kimileri de ona katıldı.\nUdyr damarlarında gezinen yeni ruhani gücüyle Kışın Pençesi'ne doğru hızla ilerlemeye koyuldu. Freljord'u yok edebilecek güçteki bu tehlikeyi sonsuza dek ortadan kaldıracaktı."
    },
    {
        "name": "Urgot",
        "region": "Zaun",
        "image_url": "https://cmsassets.rgpub.io/sanity/images/dsfx7636/universe/a9154da6f79debea531974e95820661e3431ea80-1215x717.jpg?accountingTag=LoL",
        "champ_url": "https://universe.leagueoflegends.com/tr_TR/champion/urgot/",
        "lore": "Urgot kendi değerinden hep emin olmuştu.\nZayıfları ortadan kaldıran bir cellat olarak; güçlülerin hüküm sürmesi gerektiğini öne süren Noxus idealini bizzat temsil ediyor, baltasını her indirişinde bu idealini gerçeğe dönüştürüyordu. Arkasında bıraktığı ceset yığınları yükseldikçe gururu da arttı. Göz korkutan varlığı, sayısız birliğin ayağını denk almasını sağladı.\nBuna rağmen, kaderi tek bir sözle mühürlendi. Noxus'un yöneticisine karşı kurulan sözde bir komployu ortadan kaldırmak üzere uzaklardaki Zaun'a gönderilen Urgot, bunun Swain tahtı gasp ederken kendisini şehirden uzaklaştırmak için uydurulmuş bir bahane olduğunu çok geç fark etti. Etrafını kimya baronlarının adamları sardı ve inandığı her şeyin yalan olmasına duyduğu öfkeyle Zaun'un derinliklerindeki kimyasal teknoloji madenlerine sürüklendi. Yenilmişti. Köle olmuştu. Değerli değildi demek. Madenin cehennem gibi koşullarına meşum bir sessizlikle katlanarak ölümü bekledi.\nDehliz'de ölüm, kendini çeşit çeşit şekilde gösterirdi.\nMadenin muhafızı Baron Voss, bazen bir mahkûma, işkenceyle kopardığı itiraflar karşılığında özgürlüğünü verirdi... ama kılıcının keskin tarafıyla. Urgot, tünellerde yankılanan çığlıklardan Zaun'un harikaları hakkında bilgi edindi. Bu şehrin özel ve mucizevi bir yanı olduğu, kesilmiş gırtlaklardan akan sırlardan bile anlaşılıyordu. Urgot bunun ne olduğunu sonunda Voss'un karşısına çıkarılana kadar anlamamıştı. Voss'un karşısında kendini bırakacağından korkuyordu.\nAma baronun kılıcı etine daldığında, vücudunun Voss'un yaşatabileceği acıların çok ötesinde azaplarla zaten mahvolmuş olduğunu fark etti. Dehliz onu, cellatlık günlerinin çok ötesinde bir güce kavuşturmuştu.\nZaun'un sırrı acıydı. Urgot'un kahkahaları Voss'u yüzeye kaçırdı ve derinliklerde anarşi hüküm sürmeye başladı.\nHapishanenin kontrolünü ele geçiren Urgot, büyük bir keyifle yeni hayatta kalma sınavları buluyordu. Vücudunun en zayıf yerlerini tespit ediyor ve bunları makinelerden söktüğü parçalarla değiştiriyordu. Bu teknoloji onsuz ölecek kişiler tarafından icat edilmişti; Zaun'da tüm acılar ihtiyaçtan doğuyordu.\nMuhafızlar artık Urgot'un, Voss'un elinden aldığı alanlara giremiyordu. Mahkûmlar yeni efendilerinden, Voss'tan korktuklarından çok daha fazla korkuyorlardı. Hatta çoğu mahkûm; Urgot'un gücün doğası üstüne verdiği ve dinlemeyenlerin boğazını sıktığı söylevlerini dinlerken ona fanatikçe bir saygı beslemeye başladı.\nUrgot ancak Dehliz'e bir Noxus ajanı geldiğinde geçmişiyle yüzleşmek zorunda kaldı. Casus onu tanıdı ve kaçmak için ondan yardım istedi ama Urgot casusu merhametsizce dövdü ve harap olmuş bedenini karanlıkların içine fırlattı.\nUrgot, Noxus'u yönetenin güç değil, insanlar olduğunu artık fark etti... ve insanlar zayıftı. Hayatta kalma mücadelesinin saf kaosunu bozacak hiçbir yönetici, hiçbir yalan, hiçbir şey olmamalıydı. Madendeki kimyasal damarını tutuşturan bir ayaklanma başlatan Urgot, Zaun'un ortaya çıkışıyla boy ölçüşebilecek kadar şiddetli bir patlamayla tepesindeki şehri temellerinden sarstı ve hapishanenin çıkışını açtı. Çok mahkûm öldü, binlercesi de Kuyu'ya kaçtı. Ama hak edenler, her zamanki gibi hayatta kaldı.\nUrgot'un dehşet dolu hükümranlığı, o zamandan beri daha da güçlendi. Endüstriyel makinelerin ve Noxus acımasızlığının tiksindirici bir bileşimi olan Urgot, kimya baronlarını ve onların yandaşlarını teker teker öldürerek Zaun'un ezilmiş kitlelerinden kendine yandaş topladı. Sıradan Zaun'luları baskıdan kurtaracak yeni bir kurtarıcı olduğu iddia ediliyordu.\nFakat yaptığı işler hiç öyle bir tablo çizmiyordu. Urgot hem ezilenlerin hem de nüfuzluların gücünü sınıyordu. Bu ölümcül sınavlara yakalananlara verdiği mesaj açıktı: Zaun'u yönetmek için değil hayatta kalmak için oradaydı. Diğer insanlar hayatta kalmaya layıksa onlar da kalacaktı.\nUrgot Piltover'lı tüccar ailelerinden birinin temsilcilerine saldırdığında Muhafızlar sonunda araya girmek zorunda kaldı. Onu zincirlere vurup, duvarları sağlamlaştırılmış bir hapishane hücresine attılar. Fakat bu olay “Dehşet Makinesi”ni Kuyu serserileri, çeteciler ve umursanmayanlar arasında daha da büyük bir efsane haline getirdi.\nUrgot'a ilk zincir vuran Piltover değil ve onu uzun süre hapis tutabilecek bir kafesin varlığı şüpheli..."
    },
    {
        "name": "Varus",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/c4f1197764d67a050281377f366587334f5fc61a-1920x1133.jpg?accountingTag=LoL",
        "champ_url": "https://universe.leagueoflegends.com/tr_TR/champion/varus/",
        "lore": "Sonradan bambaşka bir varlığa dönüşse de Varus bir zamanlar sadakat ve onur timsaliydi. Shurima İmparatorluğu'nda yaşayan son derece başarılı bir okçuydu. Doğu eyaletlerine tapınak koruyucusu olarak atanmıştı. Görevini her şeyden daha kutsal görüyordu.\nIcathia'yla olan savaşın başlarında Varus'un köyü o lanetli ülkeye çok uzak olmasına karşın saldırıya uğradı. Diğer koruyucular uzak köylerin savunmasına katılmak için görev yerlerini terk ettiler. Varus ise tek başına görevinin başında kaldı. Attığı her ok, elinden acı bir haykırışla kurtuluyordu. Ailesini korumaktansa ettiği yemini tutmayı seçmiş olması ona büyük bir azap veriyordu.\nErmişler Ordusu'ndan diplomatlar onu düşmanlarının cesetleri arasında diz çökmüş halde meditasyon yaparken buldu. Varus'un o anki soğuk bakışlarının ilah savaşçıları bile ürküttüğü söylenir. Fakat yine de Varus'a bu soylu ve fedakârca hareketinin ödülü olarak onlara katılmasını teklif ettiler.\nYükseliş'e erdiğinde Varus'un Icathia'lılardan ve dünyaya saldıkları Hiçlik dehşetlerinden almak istediği intikamdan başka hiçbir duygusu kalmamıştı. Zamanla zihni öylesine çarpıldı ki Shurima'nın Hiçlik'e karşı savaşta nihai zaferi elde ettiğini de imparatorluğun yüzyıllar sonraki yıkılışını da muhtemelen idrak edemedi. Gitgide yozlaşan yoldaşları tarafından sayısız defa yeniden biçimlendirilip savaşa gönderilmek onu içine kapanık, duygusuz bir katile dönüştürmüş; yaptığı sayısız gaddarlık birbirine karışıp bulanmıştı.\nİsimleri dünyanın her yerinde korkuyla anılır olmuştu.\nDarkinler.\nKendi aralarında savaşıyorlar, karşılarına çıkan başka herkesi yok ediyorlardı. Varus kristal yayıyla düşman komutanlarını ve şampiyonlarını hedef alarak darkinlerin, ölümlü ordularını daha da büyük bir kolaylıkla yenmesine yardımcı oluyordu.\nEfsaneye göre eninde sonunda Varus, Valoran'ın altın zırhlı savaşçı kraliçesinin emrindeki vastaya ay izcileri ve insan büyücüler tarafından köşeye kıstırıldı. Onu kristal yayının içine hapsettiler. Varus'un hiddetle, boş yere ulumaktan başka yapabileceği bir şey yoktu. O tarihte darkinlerin yozlaştırıcı etkileri bilinir olduğundan ölümcül yay sadece savaşın son çatışmasında savaşçı kraliçenin bizzat kendisi tarafından kullanıldı. Soylu kadın daha büyük bir zafer için kendini seve seve feda ediyordu.\nTakip eden aylarda kraliçe, Varus'u İlk Diyar'a götürdü. Bu bölgeye daha sonra Ionia adı verilecekti. Yayın gücüyle canavarlaşmış olan kraliçenin takipçilerine son emri, kendisini Pallas köyüne bakan bir dağ tapınağının derinliklerindeki zifiri karanlık bir kuleye canlı canlı gömmelerini buyurmak oldu.\nTuhaf bir şekilde hiçbir Ionia manastırında bu olaylara dair bir belge yok. Fakat yine de Varus oraya hapsedilmişti ve tapınağın hanımları titiz ritüelleriyle onunla ilgilendiler.\nNoxus'lu işgalciler İlk Diyar'a saldırana dek Varus'un yayı yüzyıllar boyunca bilinmeden, dokunulmadan saklı kaldı ve unutuldu. İki canavar avcısı, Valmar ve can yoldaşı Kai, Pallas Tapınağı'nda ilk işgalci dalgasına karşı savaşıyordu. Büyük yiğitlik göstererek saldırganları püskürtmeyi başardılar. Fakat Kai ölümcül bir yara almıştı. Üzüntüye boğulan Val tapınağın yasaklı sihrinin Kai'yi iyileştireceğini umarak onu içeri taşıdı.\nFakat tapınağın içinde sadece yıkım vardı. Darkinin serbest kalan gücü iki avcıyı birden içine çekti. Bedenlerini oluşturan madde yapıtaşlarına ayrılıp yeniden birleşti ve Varus'u zindanından kurtarmaya layık yeni bir beden oluşturdu. Kuyudan dışarı, bütünü parçalarının toplamından çok daha fazlası olan bir yaratık çıktı. Solgun tenliydi ve insanlık dışı bir güzelliğe sahipti. Yarı insan yarı darkindi. Varus bin yıldan uzun bir süre sonra yeniden doğmuştu.\nFakat bu kusurlu bedenin insan ve darkin öğeleri sürekli akışkan bir haldeydi. Her bir öğe zaman zaman bedenin kontrolünü ele geçirmeyi başarıyor ama çok sürmeden diğer öğe tarafından dizginleniyordu. Şimdi Varus ırkını yok eden insanlıktan intikamını misliyle alabilmek için Val ve Kai'nin direncini kalıcı olarak kırmaya çabalıyor. Ancak Kai ile Val onun kötücül etkisine göğüs gererek aralarındaki sevginin gücüyle her şeye rağmen darkinin hain dürtülerini durdurabileceklerini umuyorlar.\nVal ve Kai'nin Varus'u ne kadar süre engelleyebileceği belirsiz ama bu sadist ve egoist katil yeni vücuduna tamamen hâkim olursa Runeterra'yı küllerden ibaret bir çöle dönüştürmek için türünün hayatta kalan mensuplarıyla yeniden birlik olmaya çalışacağı kesin."
    },
    {
        "name": "Vayne",
        "region": "Demacia",
        "image_url": "https://cmsassets.rgpub.io/sanity/images/dsfx7636/universe/beb13350daed0456c1f0feb6b0e8175c23443ebe-1215x717.jpg?accountingTag=LoL",
        "champ_url": "https://universe.leagueoflegends.com/tr_TR/champion/vayne/",
        "lore": "Shauna Vayne, hayatını ailesini katleden iblisi bulup öldürmeye adamış amansız bir canavar avcısı. Bileklerindeki arbaletler ve kalbindeki nefretle Vayne, yalnızca karanlık güçlerin kullanıcılarını ve ortaya çıkardıkları yaratıkları yok ederken gerçek anlamda mutlu olabiliyor.\n\nVayne varlıklı bir Demacia ailesinin tek çocuğu olarak dünyaya geldi ve ayrıcalıklı bir eğitimden geçti. Çocukluğunun büyük bölümünü kitap okumak, müzik öğrenmek ve malikânenin bahçesinde yaşayan çeşitli böcekleri toplamak gibi uğraşlarla geçirdi. Ebeveynleri, gençliklerini Runterra’yı dolaşarak geçirse de Shauna’nın doğumunun ardından Demacia’ya yerleşmişti. Bu kararlarında Demacia’lıların birbirlerini gerçek anlamda koruyup kollamalarının büyük etkisi olmuştu.\nOn altıncı yaş gününden kısa süre sonra bir yaz ortası ziyafetinin ardından evine dönen Vayne, asla unutamayacağı bir manzarayla karşılaşmıştı.\nİnanılmaz derecede güzel ve başında boynuzlar olan bir kadın, ailesinin kan içindeki cesetlerinin önünde ayakta duruyordu.\nVayne korku ve acı dolu bir çığlık attı. İblis, genç kıza korkunç ve şehvetli bir gülümseme fırlattı ve gözden kayboldu.\nVayne, annesinin gözlerine düşen kanlı saçları kenara çekmeye çalışırken o rahatsız edici gülümseme de tüm benliğini sarıyordu. Titreyen ellerle babasının gözlerini kapatmaya çalıştığı esnada bile iblisin gülümseyişi zihninde canlanıyordu.\nBu gülümseme, hayatının geri kalanı boyunca Vayne’in damarlarını nefretle dolduracaktı.\nVayne olanları açıklamaya çalışsa da ona inanan olmadı. İyi korunan ve büyünün benimsenmediği Demacia krallığında bir iblisin dolaşıyor olabileceği hiç kimseye inandırıcı gelmiyordu.\nAncak Vayne olan bitenin farkındaydı. İblisin gülümsemesi tekrar saldıracağının göstergesiydi. Demacia’nın yüksek duvarları bile bu karanlık büyünün çatlaklardan içeri sızmasını engelleyemezdi. İblis kendini kurnazca gizleyebilir veya karanlık köşelerde saklanmayı seçebilirdi; ancak Vayne onun burada olduğunu biliyordu.\nArtık ondan korkmayı da bırakmıştı.\nVayne nefretle dolu bir kalbe ve küçük bir orduyu donatabilecek miktarda paraya sahip olsa da, hiçbir ordu onun amaçlarına hizmet edebilecek kadar cesur değildi. Kara büyü hakkında her şeyi öğrenmesi gerekiyordu: İzi nasıl sürülürdü? Nasıl durdurulabilirdi? Kullanıcıları nasıl öldürülebilirdi?\nBir öğretmene ihtiyacı vardı.\nAilesi, ona kuzeyin Buz Cadısı’na karşı savaşan buzdoğan savaşçılarının hikâyelerini anlatmıştı. Kendilerini nesiller boyunca bilinmeyen güçlerden ve karanlık yardakçılarından korumuşlardı. Vayne, hocasını burada bulacağını biliyordu. Tayin edilen koruyucularından kaçarak Freljord’a giden ilk gemiye atladı.\nVardıktan kısa bir süre sonra da canavar avcılarının peşine düştü. Hatta bir tanesini bulmayı da başardı; ancak bu pek de istediği şekilde olmamıştı. Donmuş bir vadiden geçerken akıllıca oyulmuş bir buz tuzağına yakalandı. Keskin kenarlı, kristal çukura düştükten sonra Vayne başını kaldırdığında avını büyük bir iştahla süzen buz trolünü gördü.\nAncak havada ıslıklar çalarak beynine saplanan mızrak, trolü bir anda öldürmüştü. Devasa yaratık çukurun içerisine düşerken Vayne de ezilmekten kıl payı kurtuldu. Çizmelerinin etrafında salya ve kandan yapış yapış bir gölcük oluşmuştu.\nKurtarıcısıysa Frey adında orta yaşlı bir kadındı. Soğuk kanyonda zorlukla yanan bir ateşin yanı başında Vayne’in yaralarını sardı. Frey, hayatını çocuklarını katleden Buz Cadısı’nın yardakçılarını avlamaya adamıştı. Vayne, kadından onu öğrencisi olarak kabul etmesini ve ona dünyadaki karanlık yaratıkların izini sürmeyi öğretmesini istese de Freljord’lu bu konuda pek istekli görünmüyordu. Kadına göre Vayne buram buram ayrıcalık ve zenginlik kokuyordu ve bunlar dövüş esnasında insanın işine yaramazdı.\nFrey’in cevabını kabullenemeyen Vayne ise onu bir düelloya davet etti. Eğer kazanırsa Frey onu eğitecekti. Kaybetmesi hâlindeyse Vayne, Buz Cadısı’nın yardakçılarını avlamak için bir yem olarak kullanılmayı kabul edecekti. Vayne kazanabileceğini düşünmüyordu. Bütün dövüş eğitimi yarım günlük bir eskrim dersinden ibaretti; fakat yine de geri çekilemezdi. Vayne’in şevkini ödüllendirmek adına Frey, dövüşe gözlerine bir avuç kar fırlatarak başladı ve böylece ona ilk dersini de vermiş oldu: Asla adil dövüşme.\nVayne’in gösterdiği azimse gerçekten takdire şayandı. Genç kızın öğrenmesi gereken çok şey vardı; ancak Vayne yara bere içindeki bedenini karların arasından tekrar tekrar ayağa kaldırırken, Frey de bu küçük kızın amansız bir avcıya dönüşebileceğine biraz daha ikna oluyordu. Dövüşü kaybetse de yılmayan Vayne, Frey’e son bir kez daha yalvardı: İkisi de ailelerini kaybetmişti. Frey, bir gün kendisi av olana dek ömrünü buz trollerini avlamaya adamak yerine Vayne’i eğitebilirdi. Eğer birlik olurlarsa çok daha fazla canavarı diğer tarafa postalayabilirlerdi. Birlikte çok daha fazla aileyi aynı acıları yaşamaktan kurtarabilirlerdi. Frey, Vayne’in gözlerinde yıllarca içinde taşıdığı aynı acı ve nefreti görebiliyordu.\nOnunla birlikte Demacia’ya gitmeyi kabul etti.\nİkili güneye doğru yolculuk ederken, Frey de Demacia sınır muhafızlarına takılmamak için kılık değiştirmek zorunda kaldı. Malikânede yıllarca birlikte çalıştılar. Vayne’in peşinde dolaşan sayısız talibi olsa da Shauna, Frey ile birlikte çalışmaktan başka hiçbir şey istemiyordu. Bu sayede ikili gerçek anlamda yakınlaşmıştı.\nFrey, Vayne’e karanlık büyünün, çağrılmış yaratıkların ve iğrenç sihirlerin temellerini öğretti. Vayne, Frey’in öğretilerini bir bir zihnine kazısa da bu şeytani bilgileri nasıl bu kadar iyi bildiğini ona açıklamaması zihnini kurcalıyordu.\nKrallığın dikkatli askerleri ve büyüleri durduran ağaçları sayesinde, Demacia’nın duvarlarının içerisinde karanlık yaratıklara pek rastlanmazdı. Bu yüzden Frey ve Vayne avlanmak için geceleri sınırdaki ormanlara gidiyordu. Vayne ilk avını, gezgin tüccarlara saldıran kana susamış bir canavarı öldürdüğünde on sekiz yaşındaydı.\nYaratığın kanı her yerine bulaştığında Vayne’in içinde uyanan his zevk olmuştu. İntikam ve şiddetin verdiği haz damarlarını dolduruyordu.\nVayne ve Frey yıllarca karanlık yaratıkları avlarken, her bir avın ardından birbirlerine karşı duydukları saygı daha da arttı. Vayne, bir gün Frey’i annesi gibi sevdiğini fark etti; ancak ailevi hisleri o kadar acı doluydu ki onlarla peşine düşmüş bir canavarla savaşırcasına mücadele etti.\nVayne ve Frey, Valoran’da dolaşırken boynuzlara ve büyüleyici bir güzelliğe sahip şeytani bir yaratık hakkında hikâyelere kulak misafiri oldular. Rivayete göre iblis boş durmamış; emirlerini yerine getirecek bir tarikat kurmak için dört bir yana haber salmıştı. Tepelere giden insanlardan bir daha haber alınamıyordu. Tarikat liderlerinin yamaç civarında bir mabet oluşturduğu ve burada iblise adaklar adadıkları söyleniyordu. Vayne ve Frey hemen harekete geçti.\nGecenin karanlığında tepelere doğru ilerledikleri sırada Vayne aklının başka yerlerde olduğunu fark etmişti. Ortaklıkları başladığından beri ilk kez Frey için endişeleniyor, anne figürünü ikinci kez kaybetmekten korkuyordu. Ancak daha korkusunu itiraf edemeden bir anda çalıların arasından beliren iblis rahibi, gürzünü Vayne’in omzuna indirdi.\nVayne ciddi şekilde yaralanmıştı. Frey bir anlığına duraksadı; ancak gözlerinde sarsılmaz bir kararlılık belirmişti ve arkadaşından özür dileyerek devasa bir Freljord kurduna dönüştü. Frey güçlü çenesiyle rahibin boğazını parçalarken Vayne’in tek yapabildiği şey büyük bir şok içinde olan biteni izlemekti.\nRahibi Vayne’in ayaklarının dibine seren Frey yeniden insan şekline bürünse de gözleri, içindeki korkmuş hayvanı ele veriyordu. Ailesinin ölümünden sonra şaman olduğunu ve Buz Cadısı’na karşı savaşacak kudrete erişebilmek için bu laneti nasıl kendi üzerine davet ettiğini anlattı. Ona bu güçleri veren ayin karanlık büyüler içeriyordu; ancak o, bu fedakârlığı diğerlerini korumak için...\nVayne, tek bir söz daha söylemesine izin vermeden Frey’in kalbine bir ok saplamıştı. Ona karşı olan tüm hisleri, gerçek doğasını öğrenmesiyle birlikte yok olmuştu. Yere yığıldığı esnada Frey’in gözünden tek bir yaş süzülse de Vayne bunu fark etmedi; aralarındaki her şey Frey’in ölümüyle birlikte son bulmuştu.\nŞafağın sökmesine hâlâ saatler vardı ve bu da ava devam edebileceği anlamına geliyordu. Vayne yalnızca iblisi düşündü. Onu tek başına yok edecekti. Ardından diğerlerini. Runeterra’nın karanlık dünyası ondan korkacaktı; tıpkı bir zamanlar onun da korktuğu gibi.\nVayne, ailesinin ölümünden sonra ilk kez gülümsedi."
    },
    {
        "name": "Veigar",
        "region": "Bandle şehri̇",
        "image_url": "https://cmsassets.rgpub.io/sanity/images/dsfx7636/universe/34b61751da58c5ccdb657faf8b606007070c41b0-1215x717.jpg?accountingTag=LoL",
        "champ_url": "https://universe.leagueoflegends.com/tr_TR/champion/veigar/",
        "lore": "Runeterra'nın çoğu halkı yordle'lardan korkmaz. Onların masallara konu olmuş yurdu Bandle Şehri'nin gizemli, ruhani, maddi dünyadan toplanmış garip nesnelerle ve anı eşyalarıyla dolu bir yer olduğu söylenir. Bu tuhaf ve meraklı yaratıklar bir süreliğine fani insanlar arasında yaşamaya gider sık sık. Döndüklerinde, anlatacakları bir sürü yeni hikâye öğrenmiş ve ilginç deneyimler yaşamış olurlar.\nFakat ne yazık ki yolundan sapan yordle'lar da olur. Büyücü Veigar da bunlardan biri.\nYüzyıllar önce, Büyük Darkin Savaşı dünyayı tarumar ettiğinde Valoran'ın karanlığını aydınlatacak gökyüzü kalmıştı bir tek. Savaştan sağ çıkabilen gruplar gözlerini yukarılara dikmişti. Onların kadim semavi büyüleri yeniden araştırmaya başlaması Veigar'ın da merakını uyandırdı. Bu mistik sanatın zaten ustası olduğunu düşünen yordle, oralı büyücülerden de bir şeyler kapmak için devrin Noxii yerleşimlerinde kurulmuş bir büyücü tarikatına girdi. Tarikat üyeleri bu hevesli yeni katılımcının kim olduğunu sorgulamadı. Veigar da onlara yıldızların çizdiği şekillerden umut devşirmeyi öğretti.\nAma bir sürü kişi dünyayı yeniden kurmak için çalışıp çabalarken kimileri de onu fethetmenin peşindeydi. Acımasız Savaş Beyi Mordekaiser ordularını topladı ve ayakta kalabilmiş bütün ülkeleri kasıp kavurdu. Hükümranlığına karşı gelen herkesin ya canını aldı ya da onları köle etti. Veigar'ın tarikatı savaşmayı bilmediği için bu despotun hiçbir işine yaramazlardı. Lanetli zırhı içinde büyücülerin tepesine dikilen Mordekaiser keskin gözlerini Veigar'a dikti ve yordle'ın ne olduğunu hemen anladı. Demir eldivenli eliyle onu kapıp sürükleye sürükleye götürdü. Diğer büyücülerse kılıçtan geçirildi.\nSavaş beyinin anıtsal büyüklükteki yeni kalesine hapsedilen Veigar, büyülerini daha karanlık amaçlar için kullanmaya zorlandı. Yordle'ların fani halklardan çok daha cin fikirli olduğunu bilen Mordekaiser, Veigar'ı fiziksel boyuta hapsetti ve Bandle Şehri'ne kaçıp kurtulmasını bile engelledi. Bu cehennemi binadaki tek esir o değildi; ama yine de böyle tecrit edilmek bir yordle için işkencelerin en acımasızıydı. Veigar hiç istemediği halde kötülük dolu efsunlar yaptı. Bunlardan kimi efendisinin hükümranlığını güçlendirdi kimi de dosta düşmana korku saldı yalnızca.\nBu dehşet verici imparatorluğun yakıtı korkuydu sanki. Akıl almayacak kadar mutsuz olan Veigar, yaptığı kötülüklerle neredeyse ölümsüz olacak kadar güçlenen Mordekaiser'in yaptıklarının sessiz bir tanığı haline geldi. Aradan ya yıllar ya yüzyıllar geçti. Veigar emin değildi; ama yordle'ın sihri ve görünüşü Mordekaiser'in kötülüğü yüzünden çarpılıp yozlaşmaya başladı sonunda...\nGeçmişinin anıları silinip gitti. Neden Valoran'a gelmişti? Nereden gelmişti? Bundan önceki yaşamı nasıldı? Bu sorular güçsüzleşmiş zihninde güneş tutulmasından önceki son ışıklar gibi gezinip duruyordu.\nGel zaman git zaman, dehşet verici savaş beyinin kendi takipçileri ona komplo kurdu ve hükümranlığının getirdiği kâbusu sona erdirdiler; ama Veigar artık tanınmayacak hale gelmişti. Gözleri kor gibi parlıyordu. Kötülük dolu, aksi bir sesle konuşuyordu. Sonunda büyülü kafesinden kaçabilen talihsiz yaratık, Mordekaiser'in arkasından çıkan taht kavgasıyla hiç ama hiç ilgilenmedi. Asıl isteği muhtemelen tüm canlıların arzuladığı güvenlik ve özgürlük duygusuna kavuşabilmekti.\nAma nedense kötülükten kaçmayı değil, onu kucaklamayı seçti. Habis büyücülere yaraşır zırhlara bürünerek, hatırladığı tek yöntemle saygı görmeye yemin etti: acımasızca kötülükler yapıp karşısına çıkan herkesin içine korku salarak. Düşmanlarının üstüne yıldızların hiddetini yağdıracak, onları iki an arasındaki zamandan mahrum sonsuzluklara hapsedecekti.\nFakat Veigar kötülükte, kendisini hapseden zalim kadar başarılı olamıyordu niyeyse.\nYine de Valoran'ın iyi yürekli insanları ondan belli bir ölçüde korkmayı öğrendi zamanla. Ara sıra otlakları yanıyor, o yörenin baronunun konağı temelinden yıkılıyordu; ancak bazen de haydutlar ormanda gizlendikleri yerden çıkmaya zorlanıyor, sürülere dadanan yırtıcı alacakurtların ölüleri kasaba meydanlarına yığılmış oluyordu. Bu işlerin iyilik olsun diye mi, kötülük olsun diye mi yapıldığı pek anlaşılmıyordu. Veigar kötü olmaya ne kadar özenirse özensin, yaptıkları biraz eksik kalıyordu her zaman.\nYine de bu menfur yordle, dünyanın en kötü kalpli büyücüsü olma sevdasından vazgeçmedi. Elinde şeytani asasıyla, karşısındaki herkese diz çöktürmekten başka bir şey düşündüğü yok. Kendisini küçük görmeye cüret edenleri ortadan kaldırmak ona ayrı bir neşe veriyor."
    },
    {
        "name": "Vel'koz",
        "region": "Hi̇çli̇k",
        "image_url": "https://cmsassets.rgpub.io/sanity/images/dsfx7636/universe/bd055ac14b71d4bb5f3b083183b995d8d2dca9ad-1215x717.jpg?accountingTag=LoL",
        "champ_url": "https://universe.leagueoflegends.com/tr_TR/champion/velkoz/",
        "lore": "Vel'Koz adı takılmış olan dehşeti tam olarak anlayabilmek için önce Gözcülerin ne olduğu ve fani dünyayı görmekten nasıl men edildikleri bilinmeli.\nVarlık düzleminin ötesinde, dışında ve her nasılsa altında, ölümlü zihinleriyle anlaşılamayacak, nihayetsiz bir boşluk uzanır. Buraya Hiçlik denir. İster ölümlü olsun ister ölümsüz, hiçbir varlık Hiçlik'te gezemez. Böyle bir yerin nasıl ya da neden oluştuğunu bilmek gerekmez. Sadece var olduğunu bilmek yeterlidir. Hiçlik ebedidir. Hiçlik her şeyi tüketir.\nHiçlik'in soğuk, sonsuz karanlığında her şey eşittir ve her şey boşluktadır. Bitmek tükenmek bilmez çağlar boyu bu bilgi salt gerçeği yansıtıyordu. Barış vardı, tabii böyle bir kavramın Hiçlik'te bir anlamı olduğu söylenebilirse.\nSonra bir şey değişti. Ama Hiçlik'te değil, başka bir yerde. Değişen şey, varlığın ortaya çıkmasıydı. Eskiden hiçbir şey yokken, artık bir şey vardı. Sadece var oluşu bile karanlıkta sürüklenen devasa, soğuk, biçimden yoksun yaratıkları huzursuz ediyordu. Bu varlıklar o zamana kadar bilinç sahibi olduklarının bile bilincinde değildi. Ama artık bu diğer yerin; değişken, her şeyi kapsayan bir yaratımla dolu diğer mekânın varlığını öğrenmişlerdi ve ona katlanamıyorlardı.\nYaratıklar seyretmeye başladılar. Dikkatle incelediler.\nKısa süre sonra, kendilerinin de incelendiğinin farkına vardılar. Onlarla iletişim kuran fani zihinler, sonsuz karanlığın en uç sınırlarında kırpışan ışık zerreleri kadar silik ve önemsizdi. Ama Gözcüler bu zihinlerin maddi dünyayı işgal etmelerine, yok etmelerine, Hiçlik'in ötesindeki gerçekliğin katlanılmaz kıvranışını durdurmalarına olanak tanıyacağını gördüler.\nEn atak olanları iki dünyayı ayıran perdeyi yırtarak kendilerini yüzeye attılar. Fakat Hiçlik'in boşluğundan gerçekliğin maddesel ve doğrusal yapısına aniden geçmek onları sersemletti. Bir anda zamanla, ısıyla ve acıyla tanışmışlardı.\nSonra geride sadece soğuk kaldı. Geçit kapanmış, düzinelerce Gözcü iki diyar arasındaki sınır bölgesinde, geçiş anında donakalmıştı.\nHiçlik'te kalmış olanlar hiddetlendiler. Yaşananın ne olduğunu kavrayamıyorlardı ama ihanete uğradıklarını biliyorlardı.\nBöylece, uyum sağlamaya başladılar.\nGözcüler maddesel dünyaya uzanarak onu oluşturan hammaddeyi alıp bozdular, şekillendirdiler ve ona bilinç verdiler. Böylece Hiçlik'ten doğan ilk yaratıklar ortaya çıktı. Bunlar efendilerinin gözleri ve kulakları olarak “var oluş” denen kâbusu seyretme, dinleme ve öğrenme görevini üstlenecekti.\nBu yaratıklardan biri, diğer hepsinden farklı. Hiçlik'ten doğanların belki de en yaşlısı olan bu yaratık, aynı zamanda ortaya çıktığı sonsuz boşluğun dışında en uzun süre yaşamış olanı. Onunla karşılaşma talihsizliğini yaşamış olanlar ona sayısız isim takmışlar. Icathia'nın Hiçlik'i savaşta düşmanlarının üstüne salmasından binlerce yıl önce; Shurima'nın ilkel halkları, bilge kişilerin rüyalarını çalmak için yer altından çıkagelmiş olan Vel'Koz adlı bu iblisten korkardı. Adı güncel dillerde birebir çevrilemiyor ama aşağı yukarı “yok ederek anlamak” manasına geliyor.\nVel'Koz'un bilgiye duyduğu sonsuz açlık Vel'Koz'u dünyanın en karanlık derinliklerinden en yüksek zirvelerine kadar her yere götürdü. Son derece kurnaz olan ve sistemli çalışan Vel'Koz sayısız uygarlığın kuruluşunu, gelişmesini ve çöküşünü sessizce seyretti. Okyanus tabanının gizemlerini anlamak için yüzyıllarca suyun derinliklerinde gezindi. Hatta tepesindeki gökyüzünde gezinen yıldızların hareketlerini tahmin etmeye çalıştı.\nVel'Koz topladığı bütün bu bilgileri, Runeterra'nın gerçeklik dokusundaki yırtıklara götürerek Gözcülere aktarıyor. Onu engellemeye çalışan tüm ölümlüleri de tereddüt etmeden ortadan kaldırıyor.\nÇünkü Hiçlik ebedi ve sonunda hepimizi yok edecek."
    },
    {
        "name": "Vi",
        "region": "Piltover",
        "image_url": "https://cmsassets.rgpub.io/sanity/images/dsfx7636/universe/4134b6611e0aab2e9d647d67c8cc75a4639cbda9-1215x717.jpg?accountingTag=LoL",
        "champ_url": "https://universe.leagueoflegends.com/tr_TR/champion/vi/",
        "lore": "Vi remembers little of her childhood in Zaun, and what she does remember, she wishes she didn’t. Running with the sump-snipe gangs, she quickly learned to use her wits, as well as her fists, to survive. Everyone who encountered Vi knew she could talk—or punch—her way out of trouble. More often than not, she chose the latter.\nNone of the old-timers from her youth could tell her anything of her parents. Most assumed they had died in one of the industrial accidents that were, sadly, all too common in the undercity. Though she had ended up in the crumbling Hope House orphanage, a notoriously mad sump-scrapper claimed to have found her adrift in a bassinet large enough for two in the ruins of a collapsed chem-lab. In the end, Vi figured some things were best left unknown.\nWith her wild pink hair, she became a distinctive sight on the streets of Zaun—hightailing from angry shopkeepers in the boundary markets, swaggering through the colorful bazaars of the Black Lanes, or hitching rides up into Piltover aboard the hexdraulic conveyors. Wherever there was a scrape to be gotten into or a scam to be run, Vi was in the thick of it, though she never stole from those that couldn’t cover the loss… and never hurt those that didn’t deserve it.\nAs she got older, the capers of childhood became more audacious and daring, and Vi formed a gang of her own. Brash and quick to anger, she still relied on her fists a little too much, and was rarely without a black eye or split lip.\nShe found a mentor in the owner of a bar on the edge of the Lanes, who tempered some of her more self-destructive tendencies. He tried to reinforce her moral code, and showed her how to fight with discipline, as well as teaching her ways to better direct her simmering anger.\nIn time, Vi earned a reputation as someone who got things done, no questions asked.\nListening to the chatter of the Zaunite miners who frequented the bar, she came to learn when big deals were being made, and how payments were to be delivered. To a chem-baron, this was chump change—but to her and her friends, it would be a fortune. She planned a heist, but knew it would require extra bodies to pull off, so Vi reluctantly brought a rival gang, the Factorywood Fiends, in on her score.\nEverything was going fine, until the leader of the Fiends killed the mine owner with a pair of oversized pulverizer gauntlets, and trapped the rest of the workers in the tunnels. Even as both gangs fled with the loot, Vi knew she could not leave these innocent people to die. She snatched up the gauntlets, the wrist mechanisms clamping down painfully on her arms, but she endured the agony long enough to smash open a path to free the miners.\nThe following day, Vi paid a visit to the Factorywood Fiends. Still wearing the powered gauntlets, she took on the entire gang, administering a beating so legendary that it is still spoken of in the Lanes to this day.\nVi eventually disappeared from Zaun during a time of great upheaval, when tensions with Piltover were running high. Rumors circulated between the gangs that she had been killed in a huge explosion in the heart of the undercity, or that she had turned her back on her friends and struck out for distant lands. The truth, however, finally came to light when Old Hungry’s Scars—a vicious gang whose murder sprees had spread topside—were brought down by a respected sheriff of Piltover and her new ally… Vi.\nThe former gang leader was now in the employ of the Wardens, and she had replaced the chem-powered pulverizer gauntlets with a pair of brand new hextech Atlas prototypes.\nNo one yet knows the exact reason why or how Vi came to be working alongside Caitlyn—but given the anarchic nature of the crime wave now sweeping Piltover, speculation runs rife that it might involve a certain blue-haired hellion from Zaun…"
    },
    {
        "name": "Viego",
        "region": "Gölge adalar",
        "image_url": "https://cmsassets.rgpub.io/sanity/images/dsfx7636/universe/3766d90650c9eddd2e1405489365c1ec7ef9f2be-1900x1127.jpg?accountingTag=LoL",
        "champ_url": "https://universe.leagueoflegends.com/tr_TR/champion/viego/",
        "lore": ""
    },
    {
        "name": "Viktor",
        "region": "Zaun",
        "image_url": "https://cmsassets.rgpub.io/sanity/images/dsfx7636/universe/6df31c309fbf2a122c25821cac1ce61fa66469e6-1920x1080.jpg?accountingTag=LoL",
        "champ_url": "https://universe.leagueoflegends.com/tr_TR/champion/viktor/",
        "lore": "Hextech'in etkisini ve dünyamızda bıraktığı mirası tam olarak anlayabilmek için öncelikle bu teknolojinin arkasındaki zihinleri anlamak gerekir.\nYere göğe sığdırılamayan “Gelişimin Öncüsü” Jayce Talis hakkında bolca bilgi ve yazı bulunmasına karşın meslektaşı Viktor hakkında herhangi bir şeyi teyit etmek daha zordur. Naçizane yazarınız ben, Piltover Konseyi'ne ve akademinin çeşitli fakültelerine muhtelif taleplerde bulundum fakat Viktor'un akademideki istihdamına ilişkin tüm kayıtların nihayetinde ölümüyle sonuçlanan çalkantılı olaylar neticesinde yitirildiğini iddia ettiler. Bu iddianın ne derece mümkün olduğunun takdirini size bırakıyor, hexgeçit inşaatının belgelerinden geriye kalanlar arasından nispeten resmi olmayan yöntemlerle edinebildiğim bilgileri ve Piltover Gazetesi'nin şaşırtıcı zenginlikteki eski kayıtları gibi kamuya açık kaynaklardan derleyebildiklerimi bu eserde kısaca aktarıyorum.\nZaun'un altındaki yarıklarda yoksul bir ailenin çocuğu olarak dünyaya gelen Viktor, doğduğu andan itibaren zorluklarla tanışmış. Altşehrin kirliliği onda aksayan bir bacak ve yaşam süresini kısaltan ender bir hastalık gibi diğer çocuklardan uzaklaşmasına yol açan sorunlara yol açmış. Yine de bedenindeki tüm bu sıkıntılara rağmen Viktor'un zihni hiçbir sınıra tabi olmadan gelişip serpilmiş.\nBir defasında bir meslektaşıma gençliğinde yaşadığı ve kişiliğinde iz bırakan bir anısından bahsetmiş. Kuyu'nun atık su akıntılarında oyuncak kayığıyla oynarken bilim uğruna rahatsız edici ve aşırı mesafeler kat etmiş, gözden düşmüş bir doktorla karşılaştığından söz etmiş. Ne de olsa gelişimin bir sınırı olmalıdır. Genç yaşta aldığı bu ders, Viktor yıllar sonra meşhur Profesör Cecil B. Heimerdinger'ın dikkatini çektiğinde oldukça işine yaramış.\nKapsamlı bir eğitim alması ve profesörün asistanı olarak çalışması için Piltover Akademisi'ne alınmış. (Zaten tam olarak bu sebepten ötürü idari arşivlerde herhangi bir kaydın kalmamış olmasına inanmayı ziyadesiyle güç buluyorum. Hatta bazı konsey üyeleri Heimerdinger'ı bile hatırlamadığını iddia ediyor! Böyle saçma bir göz boyama olamaz!) En nihayetinde Viktor, dehasının gerçek anlamda gelişebileceği bir yuvaya kavuşmuş.\nBir laboratuvar kazası (bkz. 6. Kısım: Altşehirde Kolluk Kuvvetleri) akademi malının yetkisiz deneylerde kullanıldığını açığa çıkardığında Heimerdinger, Viktor'u tehlikeleri ortadan kaldırması için göndermiş. Ancak Viktor, tehlikeden ziyade sihri bilim yordamıyla kullanmaya dair hararetli bir azimden söz eden ve elle yazılmış sayfalarca notla karşılaşıp meraka kapılmış.\nİşte burada kendi yolunda ilerleyen mucit Jayce Talis'le arasında bir arkadaşlık filizlenmiş. Paylaştıkları vizyon, nihayetinde dünyayı sonsuza dek değiştirecekti tabii.\nÇabalarının meyvesi elbette hextech olmuştu. Bu çığır açan teknoloji, Piltover'ın fevkalade bir geleceğe yelken açmasına öncülük etmişti. Viktor ve Jayce yalnızca mucitlikte ortak değilmiş, kelimenin tam anlamıyla kardeş gibilermiş.\nFakat Viktor'un hastalığı bu dönemde kötüye gitmiş. Birlikte muhtemel bir çözüm bulmaya çalışmışlar ve nihayetinde adaptif runik matris (13. Kısım: Hexçekirdek'te tam kapsamıyla özetlendi ve betimlendi.) adlı bir icat keşfetmişler. Viktor, kendi konfigürasyonunu evrimleştirme gücüne sahip bu matrisin organik maddeye eklenebilmesini ve kendisini iyileştirmesini umuyormuş. Ama maalesef başarısız olmuş... Kendi üstünde deney yapmak ezelden beri riskli olmuştur. Viktor da bunun muhtemelen akademik çevredeki konumuna ve sevdiklerine mal olabileceğinin farkındaymış. Yine de tüm anlatılara göre Viktor, Jayce'in buna bir istisna olacağına yürekten inanıyormuş.\nAncak arkadaşının altşehir ve altşehirlilere karşı önyargıları gün yüzüne çıktığında görünüşe göre Viktor, aralarındaki bağın zayıflamaya başladığını hissetmiş. Bu nedenle planlarını gizlemeye karar vermiş, bir başına deneyler yapmış ve nihayetinde hexçekirdeğin kontrolünü yitirmiş. Ayrıntıları oldukça muğlak olsa da akademideki iki teyitli kaynağa göre (Tam metin için bkz. Ek H.) bu olay neticesinde can kayıpları yaşanmış.\nHer ne olmuş olursa olsun, Viktor'un akıl sağlığının bu olaydan etkilendiği aşikâr. Bununla birlikte kendi başına hexçekirdeği yok edemeyeceğini düşünüyormuş. Tüm uğraşlarına rağmen hem o hem de Jayce icatlarıyla hayat kurtarmayı başaramamış ama Viktor, bunu telafi etmeye kararlıymış.\nFakat bu doğrultuda yapmış olabileceği tüm planlar, Piltover Konseyi'ni hedefleyen saldırıyla yarıda kesilmiş.\nMeydana gelen patlamada Viktor ağır yaralanmış ve eski dostu Jayce Talis'in hızlı düşünüp olaya hemen müdahale etmesi sayesinde hayatta kalmış. Hexçekirdek, Viktor'un yaralarını dünyanın en parlak zihinlerinden bazılarını afallatacak düzeyde iyileştirmiş. Bendeniz de bu rivayetlerin resmen uçuk bir fanteziyi veya bilimin bir kurgusunu andırdığı yönünde hemfikirim! Bu konuyu 21. Kısım: Biyomekanik Teorisi bölümünde daha detaylı ele alacağız. Yine de şunu dillendirmeliyim ki hextech basit bir tekerlekten ne kadar farklıysa iyileşip aramıza dönen Viktor da sıradan bir insandan o mertebede farklıymış.\nAyrıca Jayce'in kendisi için yaptıklarına pek de minnet duymuyormuş.\nAltşehrin çökmüş ve unutulmuş sakinlerinin arasında bir başına yürümek Viktor'a yeni bir amaç kazandırmış. Görünüşe göre soğuk dokunuşu insanların ıstırabını dindirebiliyor ve onları duygulardan arındırıyormuş. Zaun'da bu şifacının namı hızla yayılmış ve hatta kısa sürede bu şifacı, bir kurtarıcı olarak görülür olmuş. Etrafında toplanan insan komünü en umutsuz ve acınası vakalardan bazılarına da yuva olmuş. Ancak günün birinde bu komüne General Ambessa Medarda'nın komutasındaki Noxus birliği (bkz. 19. Kısım: Piltover'da Sıkıyönetim) saldırmış ve Viktor bir kez daha fiziksel olarak etkisiz hale getirilmiş.\nFakat bu defa içinde bir şeyler değişmiş. Korku, sevgi, düşmanlık, neşe, nefret veya şefkatten yoksun olan Viktor, ikinci ve yeni bir çağın mekanik elçisi olarak yeniden ayağa kalkmış. Takipçileriyse onun kuklalarına dönüşmüş.\nKuşkusuz ki anlayışsız bir kişiliğe bürünen ve muazzam bir zekâya sahip olan Viktor'un amacı bu kez her zamankinden de barizmiş. Evrimin İhtişamı'nın gerekliliğini anlasınlar veya anlamasınlar, bu davası doğrultusunda çalışmalara başlayarak insanlığı kendisinden kurtarmak için yola koyulmuş.\n- Profesör Cristobal Lymere'in “Gelişimin Bedeli” adlı ilmi eserinden bir kesit"
    },
    {
        "name": "Vladimir",
        "region": "Noxus",
        "image_url": "https://cmsassets.rgpub.io/sanity/images/dsfx7636/universe/b16ed6e512c850aac0a258909c3b025de42396bd-1215x717.jpg?accountingTag=LoL",
        "champ_url": "https://universe.leagueoflegends.com/tr_TR/champion/vladimir/",
        "lore": "Kadim ve yasak büyülerin ustası olan Vladimir, Noxus'un en eski gizemlerinden biri. Noxus'un kuruluşundan beri var olan Vladimir, nüfuzunu imparatorluğun temellerine nakış gibi işlemişti... ama o günlerden hatırladığı çok az şey var. Zihni ölümlü. Doğaüstü şekilde uzamış ömründe yaşadıklarının büyük bölümü hafızasında değil, tarihçilerin hayatı hakkında tuttuğu kayıtlarda duruyor bu yüzden.\nTarihçiler pek çok kez izini kaybetse de yazdıkları sayfalar Vladimir olduğundan şüphelenilen kişilerle dolu. Efsaneler, bir zamanlar savaşları tüm Valoran'a sıçrayan korkunç darkinlerin tehdidi altındaki bir krallığın prensinden bahseder. Babasının tacı tehlikede ve kendisinden önce tahta çıkacak bir sürü vâris olduğundan bu talihsiz genç krallığın selameti karşılığında, düşmüş ilah savaşçılara rehin olarak verilmişti.\nZulmettikleri ölümlüleri kurbanlık hayvanlardan farklı görmeyen darkinler, bedeni işlemelerini ve kanı dönüştürmelerini sağlayan büyülerle hayat üzerinde de hâkimiyet kurmuşlardı.\nKendini diğer ölümlülerden üstün gören Vladimir, bu korkunç büyüleri deneyen ilk insan olmuştu. Sadakati, ona efendisinin ordusunda iyi bir mevkiyle birlikte kan büyüsü yapma ve darkinlerin buyruklarını daha kıymetsiz yaratıklara dayatma hakkı sağlamıştı. Efendisi olan ilah savaşçı, Vladimir'in tebaasına en az darkinler kadar acımasızca davrandığını gördü zamanla.\nBu zalim yaratıkların hükümranlığının çöküşü de yine efsanelere konu olmuş. Olayı anlatan, Yüksek Shurima dilinde yazılmış bir yazıt, Ölümsüz Hisar'da saklı tutulmakta. Bu yazıta göre Vladimir'in efendisi ırkdaşlarının pek çoğunun aksine esir edilmemiş, onun yerine kendi ordusunun elinde ölmüştü. Sağ kalan ölümlülerin bir kısmı kaçarken kan büyüsü hakkında bildiklerini de beraberlerinde götürmüşlerdi.\nHiçbiri, efendilerine son darbeyi Vladimir'in vurduğunu görmedi. Yaralı, kör ve bir darkinin ölümünün saçtığı parlaklıktan delirmiş olan Vladimir, normal bir ömürden fazlasını yaşamaya uygun olmayan bedenini yenileyebilecek kadar gücü bünyesine çekti.\nSonra, sözünü bile etmemek gerekecek kadar dehşet verici ayinlerle bu işlemi sayısız kez tekrarladı.\nDerler ki Mordekaiser karanlık saltanatının zirvesindeyken, Valoran'ın doğu kıyısındaki yamaçlarda gezen, gençlerin canını alıp yöredeki vahşi kabilelerden kurban isteyen, kana susamış bir iblis varmış. İnine pek az kişiyi kabul edermiş. Sonra bir gün soluk tenli bir büyücü kadın, bu barbar ilaha bir teklifte bulunmaya gelmiş. Birbirine denk bu iki kişi birlikte ziyafet sofrasına oturmuş. Yaptıkları büyüler öyle karanlıkmış ki masadaki şarap ekşimiş, güllerin parlak kırmızı rengi siyaha dönmüş.\nİşte Vladimir ve Leblanc'ın arasında kavgaların, politika ve savaş entrikalarının hiç eksik olmadığı anlaşma böylece başladı. Asırlar geçtikçe bu ikiliye güçlü asilzadeler, yüce büyü alimleri ve daha da karanlık varlıklar katıldı. Bu hizip, ulaştığı güçle Noxus tahtını bin yıldan fazla bir süre gizlice yönetti ve imparatorluğun en iddialı seferlerini düzenledi.\nKara Gül'ün liderleri arasında entrikalarını kimseye görünmeden yürütme kaygısı olmayan tek kişi Vladimir'di. Geçmişte, ülkenin en ilginç dönemlerden birinde, Noxus asilzadelerinin arasına karışma tenezzülünde bulundu ve birkaç on yıl sonra, doğaüstü yaşını ve bu sihrin yol açtığı canavarlıkları gizli tutmak için inzivaya çekildi. Vladimir'in himayesi altında kan büyüsü sanatı Noxus ordusunda ve eski aristokrasinin evlatları arasında kendine yer buldu yine de. Bu uğursuz sihri uygulayanlardan biri de kendilerini kan büyüsüne olduğu kadar Vladimir'e de adamış, Kızıl Çember adlı bir gençlik tarikatıydı.\nBir önceki Yüce General'in ölümü ve Jericho Swain'in yükselişiyle birlikte imparatorluğun politik iklimi gözle görülür şekilde değişince Vladimir bir kez daha inzivadan çıktı.\nHayırsever bir asilzade kisvesine bürünen Vladimir, yönetimdeki Trifarix konseyine muhalif olarak boy göstermeye başladı. Bu durum, Kara Gül'ün daha temkinli üyeleri tarafından endişeyle karşılandı. Geçmişte yaptıklarının lekesi henüz silinmemişken ortaya çıkan Vladimir gerçekten de biraz erken davranmış olabilir. Swain'in, Vladimir'in gerçek yüzünü görmeye başlamış olması ihtimali de yüksek.\nNoxus yeni ve daha karanlık bir çatışmaya hazırlanırken, Vladimir imparatorluğu tekrar canlandıran taze kandan doyasıya içip geçmiş zaferlerini hatırlıyor. Ona göre hayat bir cümbüş, asırlar süren bir maskeli balo ve muhteşemliğe giden bir yol. Darkinlerin sonunda birbirlerine düşüp dünya üzerindeki ölümsüz hâkimiyetlerini kaybetmesinden ders alarak tek başınayken daha güçlü olduğunu biliyor."
    },
    {
        "name": "Volibear",
        "region": "Freljord",
        "image_url": "https://cmsassets.rgpub.io/sanity/images/dsfx7636/universe/5d4a8a9ddc929ac0f301ac5ecb3eae4baed8ba08-1922x1131.jpg?accountingTag=LoL",
        "champ_url": "https://universe.leagueoflegends.com/tr_TR/champion/volibear/",
        "lore": "O, bazıları için Şimşeğin Kükreyişi, Yücefırtına veya Valhir'dir. Bazıları içinse Mahvoluş, Bin Yerinden Yaralı Ayı veya Ayakta Kalan'dır. Ancak eski geleneklere hâlâ bağlı olan kabileler onu Volibear olarak tanır.\nYıkım, kudret ve fırtınanın hayat bulmuş hali olan Volibear, Freljord'un durdurulamaz gücünü ve hiddetini temsil eder. Fani ırkların gelişinden çok önce Volibear ve yarı ilahlardan oluşan halkı Vorrijaard adını verdikleri ülkeyi kurmuştu. Efsanelere göre tek bir pençe darbesiyle Beş Fiyort'u oluşturmuş, magma yılanı Rhond'a karşı giriştiği efsanevi savaşın ardındansa sayısız vadi ve kanyon ortaya çıkmıştı. Volibear onu nihayet alt ettiğinde canavarın akan kanı Freljord'un ilk nehri olmuş ve devasa cesedi Ejdersırtı Dağları haline gelmişti.\nİlk kabilelerin zamanında vahşi büyüler etrafta cirit atardı. Volibear herkesçe hürmet gören biriydi çünkü insanlar hayatta kalmak için onun yenilmez kudretine ihtiyaç duyuyordu. Çok büyük savaşlar oldu ve Volibear onu takip edenlerle omuz omuza çarpıştı. Üstünde hep kardeşi ve ocağın yarı ilahı olan Ornn'un dövdüğü, rünlerle kaplı zırhı olurdu. Aralarındaki kardeşlik bağları o dönemde güçlüydü. Ornn, savaşı kardeşi kadar sevmese de pek çok kez birlikte savaştılar. Volibear zor kazanılan zaferlere bayılırdı. Ona sunulan kan adaklarıyla birlikte gücü arttıkça arttı.\nZamanla Volibear ve halkı birbirinden koptu ve her biri kendi uğraşlarının peşine düştü. Yine de henüz aralarında gerçek bir bölünme gerçekleşmemişti... ta ki yeni fikirler eski inanışların altını oyana kadar.\nGücü eline geçiren üç kız kardeş Freljord'u kontrol etmek ve bu diyara düzen getirmek istiyordu. Yarı ilahlarsa nasıl ilerleneceği konusunda fikir ayrılığına düşmüştü. Bazıları tıpkı Anivia gibi kız kardeşlerle işbirliği yapmaya yakın görünürken Volibear ve Demir Domuz onları yok etmek istiyordu. Diğerleriyse onları tamamen yok sayma niyetindeydi. Sonuçta bu zayıf yaratıklar, onlardan önce gelenler gibi ölüp gidecekti.\nVolibear, yüzünü en hayvani ve en vahşi takipçileri olan Ursinlere döndü. Onlarla birlikte bu üç kız kardeşi alt edebilirdi. Hazırlıkları sırasında Ornn'dan savaşçılarını donatmasını istedi.\nAncak Ornn bunu kabul etmedi. Ursinlerin yabani âdetlerini onaylamıyordu. Bunun üzerine iki yarı ilah arasında muazzam bir savaş koptu. Savaşın sonrasında Volibear kardeşine lanet okudu ve rünlerle kaplı zırhını çıkarıp attı. Artık dövüşürken yalnızca dişlerini, pençelerini, kuvvetini ve şimşeklerini kullanacaktı. Gücünden hiçbir şey kaybetmeyen Volibear, aksine kudretinin artık tamamen serbest kaldığını fark etmişti.\nTazelenen öfkesiyle yarı ilahların gücünü çalmak isteyen fani kız kardeşlerden birinin karşısına çıktı. Onu tüm ordusunun gözleri önünde yenip kör etse de fitili ateşlenen planı durdurmayı başaramadı.\nAradan geçen yüzyıllar boyunca Volibear'in gösterdiği dirence rağmen kabileler Üç Kız Kardeş'e hürmet etmeye başladı.\nKadim ritüeller daha da unutuldu. Kabilelerin yüzlerini vahşi doğaya dönmek yerine taş duvarlar ardında saklandığını gördü. İnsanların avlanmak yerine tarla ekip çobanlık yaptığını gördü. Nehirlerin özgürce kükremesine izin verilmeyip barajlarla hapsedildiğini görünce hiddetle gürledi. Bu onun Freljord'u değildi. Değişiklikler yavaş yavaş gelse de Volibear nihayet kabilelerin artık doğanın vahşi ruhundan koparak kırılgan, itaatkâr ve zayıf hale geldiğini anlamıştı. Bu güçsüz insanların ne eski âdetlere ne de eski ilahlara saygısı vardı.\nVolibear'in içinde öfke ve kararlılık sel olup aktı. Uygarlığın bütün izlerini silip Freljord'u yeniden eski ve tam anlamıyla vahşi haline geri döndüreceğine yemin etti. İnsanlar bir kez daha güçlü olacaktı. Volibear de yeniden herkesin hürmet ettiği ve korktuğu biri haline gelecekti.\nVolibear'in çağrısı kuzeyin dağları ve ovalarında yankılandıkça, daha fazla Freljord'lu ona kulak veriyor. Eski töreler yavaş yavaş hatırlanıp benimsenirken her yeni destekçiyle birlikte gücü daha da büyüyor.\nVolibear'in hükmü kanla yazılacak."
    },
    {
        "name": "Vex",
        "region": "Gölge adalar",
        "image_url": "https://cmsassets.rgpub.io/sanity/images/dsfx7636/universe/5bbb4cc7211394f0f8d93e65f6919710894315b7-1920x1064.jpg?accountingTag=LoL",
        "champ_url": "https://universe.leagueoflegends.com/tr_TR/champion/vex/",
        "lore": "Gölge Adalar'ın kara kalbinde yalnız bir yordle, hayalet sisin kasvetli sefaletinden memnun bir şekilde ağır adımlarla yürüyor. Bitmek bilmeyen bir keyifsizliğe ve kuvvetli bir gölgeye sahip Vex, kendisini dış dünyanın enerjisi ve mutluluğundan ve burada yaşayan sinir bozucu “banallerden” koruyor.\nBandle Şehri'nde büyüyen Vex, kendisini hiçbir zaman buraya aitmiş gibi hissetmedi. Yordle diyarının neşesinden ve renklerinden tiksiniyordu. Ebeveynlerinin çabalarına rağmen, hiçbir zaman içinde olması gereken “yordle ruhunu” veya sözde kafa dengi arkadaşları bulamıyor, zamanının büyük bir kısmını odasında surat asarak geçirmeyi tercih ediyordu.\nBurada kendi gölgesinde beklenmedik bir ruh eşi buldu. Siyahtı (en sevdiği renk) ve hiç konuşmuyordu. Huysuz, genç yordle için kusursuz bir yoldaştı. Bir süre sonra gölgesiyle kasvetli oyunlar oynayarak eğlenmeyi öğrendi.\nYine de yeni arkadaşı basit bir gölgeden ibaretti. Vex'i çevresindeki iğrenç mutluluktan koruyamıyordu. Daha fazlası olmalıydı. Daha karanlık bir şey. Daha kasvetli bir şey. Tıpkı kendisi gibi bir şey.\nVex beklediği şeyin Harrowing olduğunu anladı. Yoğun Kara Sis bulutları, Bandle Şehri'nin dört bir yanını sardı ve sakinler paniğe kapıldı. Çoğu yordle sisi geri püskürtmek için cesurca savaşsa da Vex, bu kötülük bulutuna karşı büyük bir ilgi duydu ve onun kaynağını bulmaya karar verdi.\nVex, Gölge Adalar'a ulaştığında gözlerine inanamadı. Tüm canlılardan ve renklerden yoksun kara ve deniz parçaları, önünde sonsuzluğa uzanıyordu. Nihayet burada kimsenin kahkahaları ve neşesi olmadan, tek başına surat asmaya devam edebilirdi.\nGünler geçtikçe Vex, Kara Sis'in üstünde bıraktığı tuhaf etkiyi fark etmeye başladı. Gölgesi hayalet gibi bir şekle bürünmüştü, daha canlıydı ve duygularını sahibinin aksine belli ediyordu. Vex'in içindeki yordle sihri, çok daha meşum bir şeye dönüşmüştü. Artık Vex dünyanın her yerine sefalet saçabilirdi.\n“Acaba bu muhteşem derecede berbat yeri kim yaptı?” diye düşündü.\nSisi Runeterra'nın dört bir köşesine yaymayı planlayan Mahvolmuş Kral Viego, çok geçmeden Adalar'a geldiğinde bu sorunun cevabı yanıtlanmış oldu. Viego, Vex'le tanıştığında yordle'ın çevreye umutsuzluk saçarak insanları Harrowing'e karşı daha zayıf bir hale getirebileceğini fark etti. Vex'se, kralın dünyayı Kara Sis'le kaplama hedefinden ilham aldı. İkisi hızla müttefik oldu ve tüm dünyayı lanetli bir çöle dönüştürmek için işe koyuldular.\nFakat Viego hayalini gerçekleştiremeden önce, Vex onun farklı bir amacı olduğunu anladı: ölü kraliçesi Isolde'nin ruhunu yeniden bir araya getirmek ve onunla sonsuza dek mutlu bir şekilde yaşamak. Genç yordle'ın midesi bulandı, dünyadaki mutluluğu öldürmek için güvendiği adamın kendisi de aslında mutluluk peşindeydi. Vex ihanete uğradığını hissediyordu. Bu yüzden Viego'yu terk etti ve Işık Muhafızlarının onu yenmesine göz yumdu. Kralın eşine yeniden kavuşma hayali, artık Camavor'daki eski sarayının yıkıntılarının altına gömülüydü. Bir kez daha yalnız kalan Vex, Runeterra'nın yeniden parlak ve mutlu bir yere dönüşmesini hayal kırıklığı ve tiksinti içinde izledi. Kalıcı bir melankoli bulmak, sandığından daha zor olacaktı.\nTüm kalbiyle arzuladığı sefaleti dünyaya yaymak için gidebileceği son bir yer daha biliyordu. Nasıl birine dönüştüğünü ailesine göstermek ve ona yönelik kınamaların tadını çıkarmak için can atan Vex, Bandle Şehri'ne geri döndü.\nGenç yordle, anne ve babasının şaşkınlıktan donakalmasını izledi. Yüzlerindeki ifade şoktan yadırgamaya ve nihayetinde istemeyerek de olsa kabullenmeye dönüştü.\n“Tatlım... Bu şeye anlam veremiyoruz,” dedi annesi parmağıyla Vex'i işaret ederek.\n“Ama yine de seni karşılıksız sevmeye devam edeceğiz,” dedi babası. “Ve sen mutluysan, biz de senin için mutluyuz.”\nGözlerini deviren Vex, gürültülü ve bıkkın bir şekilde iç çekti. Sızlanarak, “Yıldım artık,” dedi.\nRahatsız edilmeden surat asabileceği Gölge Adalar'a dönmeyi dört gözle bekleyen Vex, sallana sallana ailesinin evini terk etti."
    },
    {
        "name": "Warwick",
        "region": "Zaun",
        "image_url": "https://cmsassets.rgpub.io/sanity/images/dsfx7636/universe/ac704d3cfcb7feca54486db45add3e1f96cb0eab-1280x783.jpg?accountingTag=LoL",
        "champ_url": "https://universe.leagueoflegends.com/tr_TR/champion/warwick/",
        "lore": ""
    },
    {
        "name": "Wukong",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/55a17baa4556728c30e3997f1a5d4624835cfd1d-1215x717.jpg?accountingTag=LoL",
        "champ_url": "https://universe.leagueoflegends.com/tr_TR/champion/monkeyking/",
        "lore": "Ionia'nın sihirli ormanlarında, Shimon adlı bir vastaya kavmi yaşar. Shimon'lar temkinli bir halktır. Yaşamı, bilgeliğe doğru evrimleştikleri bir tırmanış olarak görürler. Öldüklerinde taşa dönüşerek toprağa dönüp yaşam tırmanışına baştan başladıklarına inanırlar.\nHem fevri hem de epey zeki olan, çok da çabuk sıkılan genç Kong'un diğer Shimon'larla pek ortak yönü yoktu. Shimon'lar onun eşek şakalarını yıllar yılı sessizce sineye çektiler. Sonunda bir gün telaş içinde kabilenin arasına dalıp devasa bir element ejderinin ormandaki yuvalarını yakmaya geldiğine yeminler etti.\nAma kabilesi kaçmaya başlarken Kong bir kenarda kendi kendine gülüyordu. Kong'un onları yine kandırdığını fark ettiklerinde Shimon'ların sabrı tükendi ve onu kabileden attılar. Kong pek aldırmadı. Espri anlayışı daha gelişkin bir halk bulup onlara katılmaya karar verdi.\nYaşamına biraz şarlatan, biraz şaklaban olarak devam etti. Kendine “Maymun Kral” adını takıp ölümlüleri sık sık düellolara ve kurnazlık yarışmalarına davet etmeye başladı. Kimsenin onu yenemeyeceğini iddia ediyordu ki Zhyun'un iç kesimlerinde yolu Noxus'lu bir cellatla kesişti. Noxus'luyla silah arkadaşları Maymun Kral'ı vahşi ormanların derinliklerine kadar kovaladılar. Kong oralarda saklanıp ancak işgalciler İlk Diyar'ın kıyılarını dönmemek üzere terk edince burnunu dışarı uzatmaya cesaret edebildi.\nZaman içinde, Noxus'un yurdunda yaptığı katliamın ayırdına vardı.\nWuju'nun meşhur savaşçılarını bulmaya gitti ama köye vardığında oranın yerle bir edilmiş olduğunu gördü. Köydeki tek canlı, yıkıntılar arasında sessizce oturan bir adamdı. Kong onu dostça bir dövüşe davet etti. Adam ayağa kalktı, vastayayı tek harekette yere serip meditasyonuna döndü.\nKong bu asık suratlı adamı yenmeyi aklına takmıştı. Haftalar boyu tekrar tekrar köye gitti. Ama adama ister önden ister arkadan, ister yukarıdan ister aşağıdan yaklaşsın hep alt ediliyordu. Vastaya savaşçının dikkatini en komik şakalarıyla dağıtmaya çalıştığında bile savaşçı, Kong'un saldıracağını sezebiliyor, onun çayına sersemletici ilaçlar kattığını her nasılsa anlayıp içmiyordu.\nMaymun Kral sonunda adamın karşısında diz çöküp onun gibi dövüşmeyi öğrenmek için yalvardı. Dünyanın en iyi savaşçısı olmak istiyordu ama kalbinde tam olarak dile getiremediği bir şey daha vardı.\nAdam Kong'un alçakgönüllülüğünü görünce vastayanın hazır olduğunu anladı. Kendini Wuju'nun son ustası Master Yi olarak tanıttı ve Kong'u disiplin, sabır ve dövüş erdemleri üzerine eğitmeyi kabul etti. Kong'a, ihtiyatsızlığını ve atılganlığını hızlı, şaşırtıcı ve ölümcül bir dövüş tarzına dönüştürmesinde yardım edebilirdi.\nİkisi zamanla birbirlerine saygı duymaya başladılar ama Yi geçmişini de harap köyden neden ayrılmadığını da anlatmıyordu. Kong bir öneride bulundu. İkili dostça bir antrenman maçı yapacaktı. Kong kazanırsa Yi ona neden dövüşmeyi bıraktığını anlatacaktı. Yi kazanırsa Kong tam dört mevsim boyunca konuşmayacaktı.\nYi hevesle kabul etti.\nKong, Wuju'ya ilk geldiğinde dumangelinciği dolu bir tarladan geçmişti. Ustasını oraya çekti. Yi her saldırdığında sarsılan çiçekler suratına suratına patladı. Sonunda gitgide yoğunlaşan pusun arasında Kong olduğunu sandığı bir şeye saldırdı ama vurduğunun samandan bir kukla olduğunu fark etti. Kong fırsat bu fırsat deyip Yi'yi yere devirdi.\nBunun üzerine Yi sonunda Kong'a gerçekleri anlattı. Wuju öğrencisi arkadaşlarıyla birlikte savaşta Ionia'yı savunmaya giderek Noxus'un gazabını Wuju'nun üstüne çekmişlerdi. Her bir köylünün ölümünden kendisini sorumlu tutuyor, hatasının kefareti olarak harabeler arasında nöbet bekliyordu.\nKong, kendi içindeki dile getiremediği şeyin de pişmanlık olduğunu fark etti. Kabilesi onu sürgün etmiş olabilirdi ama o kendisini uzun yıllar koruyup büyütmüş, onu bilgelik ve aydınlanma yoluna yönlendirmiş olan Shimon'ları korumak istiyordu. Yi öğrencisiyle gurur duydu. Bu sırada kendisinin hayattaki amacının da değiştiğini fark etti. Bunun için minnettar olan Yi, Kong’a efsanevi silah ustası Doran'ın yaptığı büyülü bir asa ve en parlak Wuju öğrencilerine verilen yeni bir unvan verdi.\nMaymun Kral o günden itibaren Wukong adıyla anıldı.\nSavaş bitmiş olsa da Noxus'un etkisi Ionia'yı kirletmeye devam ediyor. Kadim ormanların arasında yollar açıldı, kendilerine “vergi memuru” diyen sahtekârlar elinde avucunda hiçbir şey kalmamış insanları rahatsız ediyor ve görkemli yenilenme festivallerinin sayısı her geçen yıl azalıyor.\nFakat yetenekli savaşçılar Wukong'la Master Yi hazır. Birlikte İlk Diyar'ı gezerek nefrete ve adaletsizliğe, rastladıkları her yerde karşı gelmeye kararlılar."
    },
    {
        "name": "Xayah",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/7dc493395d5c991557d7b0657253bb201f85143b-2181x844.jpg?accountingTag=LoL",
        "champ_url": "https://universe.leagueoflegends.com/tr_TR/champion/xayah/",
        "lore": "Lhotlan kabilesinde doğan Xayah, çocukken babasının söylediği vastaya kahramanlarını konu alan kadim halk türkülerini dinlemeye bayılırdı. Bu akıldan çıkmayan melodiler, onu sihrin Qaelin adasında özgürce dans ederek Lhotlan'a büyük bir güç bahşettiği unutulmuş zamanlara götürürdü.\nAncak insanlar nesiller boyunca, vastayaların atalarına ait kabile topraklarına gitgide daha da sokularak Ionia'nın saf özünü yıkıma uğratmıştı. Zamanla İlk Diyar'ın ruhuyla aralarındaki bağ kopan kabileler sahip oldukları yaşam gücünü kaybederek bir bir yok olmaya başlıyor ve fani rakipleriyle anlaşmalar yapmak zorunda kalıyordu.\nXayah, kabilesinin juloah elçilerinin ölümlülerle anlaşmalar imzalamasını ve bunların hızla bozulmasını defalarca hayal kırıklığı içinde izledi. En rahatsız edicisiyse, insanlar quinlon olarak bilinen yapıları inşa etmenin sırrını öğrenmişti ve bunları gitgide genişleyen yerleşimlerini korumak adına Ionia'nın doğal sihrini emmek için kullanıyordu.\nXayah ve bazıları, halkının bu haksızlığa karşı gelmesi gerektiğini söyledi. Ancak Lhotlan kabilesi, bunun aksine içine kapanarak fanilerin dünyasını dışladı ve mirasından geri kalana tutunmaya çalıştı. Yine de bu, onları korumaya yetmedi ve eninde sonunda yuvalarından sürüldüler.\nLhotlan halkı, yurtsuz göçebelere dönüştü. Xayah da bir özgürlük savaşçısı oldu.\nVe yalnız değildi. Ionia'nın çeşitli bölgelerinde fanileri cezalandırmayı hedefleyen vastaya direnişçileri ortaya çıktı. Anlaşma vakti sona ermişti. Xayah toprakların vahşi büyüsünü serbest bırakmak için, savaşırken ölümcül tüylerini kullanmakta kararlıydı.\nEn korunaklı kalelere istediği gibi girip çıkarak arkasında sayısız ceset bırakan Xayah, artık “Eflatun Kuzgun” olarak anılıyordu. Hiç kimse davaya onun kadar bağlı değildi. Üzerinde yoğunlaştığı tek şeyse bir sonraki görevi ve türünü özgür kılma yolunda atacağı bir sonraki adımdı. Asi müttefiklerine değer verse de genelde tek başına hareket ediyordu. Görevini herkesten daha iyi yapabileceğini düşünüyordu.\nAncak bir gün hayatını sonsuza dek değiştirecek başka bir vastayayla tanıştı.\nÇalınmış bir eserin izinde uzak dağ kasabası Vlonqo'ya girer girmez heyecanla haykıran bir insan kalabalığıyla karşı karşıya gelmişti. Önlerindeki sahnedeyse tüylerini sergileyen gösterişli bir sanatçı, kendisini hayranlıkla izleyen kalabalığa eski bir vastaya şarkısı söylüyordu. Gösterisini, bir avuç ucuz numarayla tamamlamasının ardından kalabalık da bağırarak ismini söylemeye başlamıştı: Rakan! Rakan! Rakan!\nAdam abartılı bir şekilde eğildi. Xayah onun yalnızca bir ahmak olduğunu düşünüyordu. Her ne kadar o da bir Lhotlan olsa da Rakan aptal bir mu'takl'dan başka bir şeye benzemiyordu.\nXayah sanatçıyı aklından çıkardı ve görevini tamamladı. Kaçışının bu denli kolay oluşunu Vlonqo halkının dikkatini dağıtan Rakan'a borçlu olduğunu inkâr edemezdi.\nRakan, Xayah yabana karışmadan önce ona yaklaşıp sohbet etmeye çalıştı. Ona iltifatlar yağdırdığı birkaç başarısız gönül çelme teşebbüsünden sonra sırnaşık vastaya, Lhotlan kabilesinin ne âlemde olduğunu sordu. Xayah, halkının topraklarını kaybettiğini söyleyince Rakan'ın tüyleri karardı. Açıkçası öfkesinin bu denli kuvvetli olmasını beklemiyordu. Belki de Rakan, düşündüğü kadar basit biri değildi.\nXayah gerçek hedefini anlattığında, Rakan ona katılmak için yalvardı. En azından dikkat dağıtma konusunda başarılı olduğunu gören Xayah, Rakan'ın teklifini kabul etti.\nYolculuklarına başladıktan sonra asi vastaya, Rakan'ı faydalı ama sinir bozucu bir yoldaş olarak görmeye başladı. Gösterişli savaş dansçısı, düşmanların arasında oradan oraya atlayıp etraflarında zarifçe dönerek dikkatlerini dağıtıyor ve Xayah da onları keskin tüyleriyle alt ediyordu. Özgün dövüş stili, Xayah'nın titizlikle hazırladığı planları unutuyor olmasını neredeyse telafi ediyordu.\nRakan, Xayah'ya başka yollardan da yardımcı oluyordu. Asi vastaya pervasız ve sertti ama savaş dansçısı anlayışlı ve karizmatikti. Xayah'nın normalde şiddete başvuracağı durumlarda, cazibesini ve ikna edebilme yetisini kullanabiliyordu. İnsanların duygularını ve güvenilirliğini değerlendirebilme becerisi, Xayah'yı etkilemişti. Bazen Rakan'ın fanilere karşı duyduğu şefkati sorguluyordu ama davalarına olan bağlılığından asla şüphe etmiyordu.\nBir gün Xayah, Rakan'a karşı hissettiği duyguların değiştiğini fark etti. Rakan'da ve onun özgür ruhlu yapısında sinir bozucu bir biçimde çekici bulduğu bir içtenlik vardı. Zaman içinde Rakan'ın ona eşlik etmesine alıştı ve her ne kadar başlangıçta bunu itiraf etmek istemese de dünya ona artık eskisi kadar kötü ve yalnız gelmiyordu. Artık etle tırnak gibiydiler.\nİkili, aradan geçen yıllar boyunca vastayaların meşhur önderleri oldu. Başardıkları gerçekten de diğerleriyle paylaşmaya değerdi. Noxus istilası yaklaşırken, Ionia'lıların gitgide daha da agresifleştiği ve tehlikeli bir hale geldiği aşikâr. Özellikle de Navori halkının ve nefret edilen “Gölge Tarikatı”nın. Yine de yaşananlar, Xayah ve Rakan'ın sayısız vastayayı davalarına dahil etmelerini sağladı ve bu asi topluluğunu bir direnişe dönüştürme hayalleri gerçekleşmek üzere.\nKabilelerin bir kez daha refah içinde yaşayabilmesi için, İlk Diyar'ı geri almak adına birlikte savaşacaklar."
    },
    {
        "name": "Xerath",
        "region": "Shurima",
        "image_url": "https://cmsassets.rgpub.io/sanity/images/dsfx7636/universe/ecd9c2d112f827ac51c797d3bd0acd4b77632704-1215x717.jpg?accountingTag=LoL",
        "champ_url": "https://universe.leagueoflegends.com/tr_TR/champion/xerath/",
        "lore": "Antik Shurima'nın Yükselmiş Büyücüsü Xerath, parçalanmış bir lahit içinde titreşen büyü gücünden oluşur. Binlerce yıl boyunca, çöl kumullarının altında esir kalmıştı; ancak Shurima'nın yükselmesiyle birlikte özgür kaldı. Güç tutkusuyla aklını yitirtmiş olan bu varlık, kendine hak gördüğü her şeyi elde etmenin peşinde, dünyanın yeni medeniyetlerini kendi suretine mecbur bırakmaya çalışıyor.\nSonradan Xerath adını alan çocuk, aslında Shurima'da binyıllar önce doğmuş isimsiz bir köleydi. Anne ve babası esir düşmüş alimlerdi ve bu çocuğu da hayatının sonuna kadar kölelik bekliyordu. Annesi ona harfleri ve sayıları öğretmiş, babası da tarihten hikâyeler anlatmıştı. İkisi de bu bilgilerin ona daha iyi bir gelecek kurmasında yardımcı olacağını umuyordu. Çocuk da diğer köleler gibi olmayacağına, boynu bükük kalmayacağına ve kırbaçlanmayacağına ant içmişti.\nİmparatorun en sevdiği atın anısına dikilecek olan abidenin temelleri kazılırken çocuğun babası sakatlanmış ve kazanın olduğu yerde ölüme terkedilmişti. Babasınınkine benzer bir kadere mahkum olmasını istemeyen annesi de bir mezar mimarına, çocuğunu çırak olarak yanına alması için yalvarmıştı. İlk başta isteksiz olan mimar, çocuğun detayları görme yeteneğinden, matematik ve dil bilgisinden etkilenmiş ve onu yanına almayı kabul etmişti. O günden sonra çocuk annesini bir daha görmedi.\nÇabuk öğrenen bir gençti ve ustası neredeyse her gün onu bazı metinler getirmesi için Büyük Nasus Kütüphanesi'ne yollardı. Çocuk bu yolculuklarından birinde Azir ile tanıştı. Azir, imparatorun çok sevmediği bir oğluydu. Azir, o gün eski metinlerdeki bir paragrafı okumakta güçlük çekiyordu. Çocuk, kraliyet ailesinden biriyle konuşmanın ölüm anlamına gelebileceğini bilse de genç prense ileri düzey dil bilgisi konusunda yardım etmek için yanına yaklaştı. O anda bir arkadaşlık kurdular ve sonra aylar boyunca arkadaşlıkları güçlendi.\nKölelerin isim sahibi olmaları yasaktı ama Azir yine de çocuğa bir isim verdi. Artık çocuğun adı 'paylaşan kişi' anlamına gelen Xerath olacaktı; ancak isim yalnızca bu iki çocuk arasında kullanılıyordu. Azir, Xerath'ın kendi kölelerinden biri olarak atanmasını sağladı ve kişisel hizmetçisi olarak görevlendirdi. Bilgiye olan açlıklarından ötürü günlerini kütüphanede birlikte okuyarak geçiriyorlardı ve iki kardeş kadar yakın olmuşlardı. Xerath artık Azir'in yanından ayrılmıyor, bilgiye, güce ve kültüre olan bu yakınlığından her şekilde yararlanmaya çalışıyordu. Sonunda Azir'in onu serbest bırakacağının hayalini kurmaya başlayacak cüreti göstermişti.\nİmparatorun hüküm sürdüğü topraklarda her yıl yaptığı geziyi fırsat bilen bir grup suikastçı, vahada verdikleri bir mola sırasında kafileye saldırdı. Xerath, Azir'i bir suikastçının hançerinden korumuş ve hayatını kurtarmıştı. Ancak Azir'in bütün kardeşleri öldürülmüştü. Azir artık Shurima tahtının tek varisiydi. Xerath bir köle olduğu için böyle bir durumda hiçbir ödül beklemiyordu ama Azir ona bir gün kardeş gibi olacaklarının sözünü verdi.\nBu suikast girişiminin ardından, Shurima yıllar boyunca dehşet içerisinde bekliyor, imparatorun öç alma hırsında boğulmasından korkuyordu. Xerath, Shurima'nın tarihini ve sarayın işleyişini bildiği için Azir'in hayatının pamuk ipliğine bağlı olduğunu biliyordu. Tahtın varisi olması hiçbir şey ifade etmiyordu çünkü imparator sevdiği diğer çocukları öldüğü için ve geride o kaldığı için Azir'den nefret ediyordu. İmparatorun eşi hâlâ daha fazla çocuk doğuracak kadar gençti, bugüne kadar birçok sağlıklı erkek çocuk da doğurmuştu. Bu da durumu Azir için daha vahim kılıyordu. Bir erkek çocuğu doğurup tahta yeni bir varis getirdiği anda Azir'in hayatı elinden alınabilirdi.\nAzir'in hedefi bir âlim olmaktı; ancak Xerath onu, hayatta kalabilmek için savaşmayı da öğrenmesi gerektiğine ikna etti. Tahtın varisi olarak savaşmayı öğrenirken Xerath'ı da eğitimine devam etmesi için teşvik ediyordu. İki genç de kendilerini geliştirdiler. Xerath üstün bir öğrenciydi; bilginin peşinde açlıkla çalışıyordu. Xerath artık Azir'in sağ kolu ve sırdaşıydı, bir kölenin böyle bir konuma geldiği ne görülmüş ne duyulmuştu. Bulunduğu konum itibariyle Xerath'ın elinde büyük bir güç vardı, kimilerine göre hak etmediği bir güç. Her geçen gün genç prens sırdaşının muhakemesine daha fazla önem veriyordu.\nXerath bilgi birikimini arttırmak için elinden geleni yapıyordu. Kaynağını ve bedelini düşünmeden her yola başvuruyordu. Mühürlenmiş kütüphaneleri açıyor, unutulmuş mezar odalarında geziniyor, kumların altında gömülü esrarlı kimselerle görüşüyordu. Bilginin ve hızla büyüyen hırsının peşinden gidiyordu. Sarayda onun nahoş yerlere gittiğinin fısıltıları duymazdan gelinemeyecek seviyelere her ulaştığında, sinsi bir hamle ile dedikoduları bastırıyordu. Azir'in bu duyumlardan hiç bahsetmemesi Xerath için imparatorunu korumayı başardığının göstergesiydi.\nYıllar geçti ve artık Xerath imparatorun karısının çocuk doğurmasını engellemek için daha karanlık yöntemler kullanmaya başlamıştı. Yeni ortaya çıkan sihirli güçleriyle rahmindeki çocukları doğmadan hasta ediyordu. Taht için rekabet olmadıkça, Azir güvende olacaktı. Bir lanetin söylentisi ortalıkta dolanmaya başladığında Xerath bunun bahsinin bir daha geçmemesini sağladı. Laneti gündeme getirenler şüpheli bir biçimde ortadan yok oldu. Artık Xerath köleliğe dayanan kökenlerinden kopmak ve güç sahibi olmak için yanıp tutuşuyordu ancak bütün canice girişimlerini, arkadaşının hayatta kalması için yaptığını düşünerek meşrulaştırıyordu.\nKraliçenin ebelerine engel olmak için Xerath elinden geleni yapsa da yeni bir Shurima prensi dünyaya gelmişti. Ancak doğduğu gece Xerath daha de ilerlettiği büyü yeteneğiyle çölün derinliklerinden element güçlerini çağırmış ve korkunç bir fırtınaya neden olmuştu. Xerath kraliçenin yattığı odayı ardı arkası kesilmeyen bir yıldırım yağmuruna tutmuş ve ateşler içinde bir harabeye dönüştürmüştü. Kraliçe ve yeni doğan oğlu da oracıkta öldü. İmparator, kraliçenin yanına koştuğunda karşısına elleri büyü gücüyle parıldayan Xerath çıktı. Muhafızların saldırmasıyla birlikte Xerath onları ve imparatoru yakarak küle çevirdi. Xerath bu saldırının fethedilmiş bir bölgeden gelen büyücüler tarafından düzenlendiğini bildirdi ve Azir'in tahta geçtikten sonra ilk işi, o bölgenin insanlarından öç almak için vahşi bir hücum başlatmak oldu.\nShurima'nın kralı Azir ilan edilmişti ve yanında bir zamanlar isimsiz bir köle çocuk olan Xerath vardı. Xerath yıllardır bu günün hayalini kuruyordu ve sonunda Azir'in onun köleliğine son vereceğini ve kendisini kardeşi ilan edeceğini umuyordu. Azir bunları yapmadığı gibi imparatorluğun sınırlarını genişletmeye ve Xerath'ın köleliğe bir son verme önerilerini görmezden gelmeye devam ediyordu. Olanlar Xerath'ın gözünde Shurima'nın ahlaki çöküşünün kanıtıydı ve Azir'in sözünü tutmayışına hiddetleniyordu. Azir şiddetli bir yüz ifadesiyle Xerath'a hâlâ bir köle olduğunu ve yerini bilmesi gerektiğini hatırlattı. O gün Xerath'ın içinde yüce tuttuğu bazı şeyler ölmüştü. Yine de itaatle eğildi ve Azir'in kararını kabul ettiğini gösterdi. Azir fetihçi planlarını uygularken Xerath hep yanındaydı ancak her hamlesini bir gün ele geçirmeyi planladığı diyarlar üzerinde etkisini arttırma hedefiyle yapıyordu. Bir imparatorluğu çalmak kolay bir şey değildi ve Xerath daha fazla güce ihtiyacı olduğunun farkındaydı.\nBilindik bir hikâye olan Renekton'un Yükseliş'i efsanesi de ölümlü birinin Güneş Rahipleri tarafından seçilmeden yükselebileceğini anlatıyordu. Böylece Xerath, Yükseliş'in gücünü çalma planları yapmaya başladı. Hiçbir köle güneş kursunun üzerinde duramazdı. Xerath, Azir'in kibrini beslemeye ve onu tüm dünyayı saran bir imparatorluğa sahip olabileceğine inandırmaya başladı. Ancak böyle bir rüya Azir'in de diğer büyük Shurima kahramanları gibi Yükseliş'e ulaşmasıyla mümkün olabilirdi. Sonunda Xerath'ın sabrı meyvelerini verdi. Azir, Yükseliş ayinine teşebbüs edeceğini ilan etti. Kendisinin de Nasus ve Renekton gibi Yükselmiş kahramanların arasında olmayı hak ettiğini söylüyordu. Güneş Rahipleri buna karşı çıksa da Azir onları ölüm ve işkence tehditleriyle itaat etmeye zorladı.\nYükseliş Günü gelip çattığında Azir Yükseliş Platformuna doğru yanında Xerath ile yürümeye başladı. Nasus ve Renekton o tören günü orada bulunamayacaktı. Xerath onları meşgul etmek için ateşten bir canavarı barındıran lahitlerden birinin üzerindeki sihirli mührü zayıflatmıştı. Bu yaratık bağları koparıp ortaya çıktığında Renekton ve Nasus dışında onunla başa çıkabilecek kudrette başka bir savaşçı yoktu. Böylece Xerath, Azir'i kurtarabilecek en güçlü iki varlığı da yanından uzaklaştırmış oldu.\nAzir güneş kursunun altında durup rahiplerin törene başlamasını beklerken, Xerath'ın beklemediği bir şey oldu. İmparator ona dönüp Xerath'a artık özgür bir adam olduğunu söyledi. Artık o ve Shurima'nın bütün köleleri özgürlüğüne kavuşmuştu. Sonsuza kadar kardeşi olduğunu söyledikten sonra ona sarıldı. Bu Xerath'ı sersem etmişti. Dilediği her şey gerçek olmuştu ancak planlarının başarısı Azir'in ölmesine bağlıydı ve artık ona hiçbir şey engel olamazdı. Artık ne kadar istese de geri dönemezdi. Planının bütün parçaları harekete geçmiş ve bu noktaya gelene kadar çok şeyi feda etmişti. İmparator'un sözleri Xerath'ın kalbindeki kırgınlığa dokunmuştu ama bunun için çok geçti. Başına gelecekleri bilmeyen Azir, rahiplere döndü. Rahipler güneşin muazzam gücünü çağırarak töreni başlattılar.\nO anda Xerath hiddet ve kederle platformun üzerinde duran Azir'e büyüsüyle saldırdı. Yaşlı gözlerle eski arkadaşının küle dönüşünü izledi. Xerath Azir'in yerini aldı ve güneş her yerine nüfuz etmeye başladı. Bedenini Yükselmiş bir varlığınkine dönüştürüyordu. Ancak bu törenin gücü onun hakkı değildi ve Azir'e ihaneti büyük bir yıkımla sonuçlandı. Güneşin sonsuz gücü Shurima'nın neredeyse tümünü yok etmiş, tapınakları parçalamış ve şehri harabeye çevirmişti. Azir'in halkı büyük bir yangının içerisinde yitip gitmiş ve çöl şehri yutarcasına yükselmişti. Güneş Kursu düşmüş ve inşası nesiller süren bir imparatorluk bir günde yok olmuştu.\nŞehir alevler içindeyken bile Xerath rahipleri sihir gücünün pençesinde töreni sürdürmeye zorladı. Vücudunu dolduran güç muazzamdı ve içinde bulunan karanlık büyüyle bir araya geldikçe onu inanılmaz güçlere sahip bir varlığa dönüştürüyordu. Güneşin gücünü bedeninde topladıkça ölümlü vücudu yok oluyor ve parlayan bir büyü girdabında yeniden oluşuyordu.\nXerath'ın hainliği ortaya çıktığında Renekton ve Nasus tüm şehri kasıp kavuran büyülü fırtınanın ortasına yetişti. Sonsuz ateşin ruhunun önceden hapsedildiği lahit de beraberlerindeydi. İki kardeş zar zor Yükseliş Platformuna ulaştığında Xerath şehri saran parlaklığın ortasında yere düştü. Yükselişi henüz tamamlamış olan büyücü daha tepki veremeden onu lahdin içine atıp kutsal zincirler ve bağlayıcı mühürlerle hapsettiler.\nAncak bu yetmezdi. Xerath'ın gücü bir ölümlü için bile büyüktü ve bu güç Yükseliş ile birleştiğinde onu neredeyse yenilmez yapmıştı. Kırılmış olan parçaları ve zincirler yeni bedenine bağlı kalsa da lahdi paramparça etmişti. Renekton ve Nasus tüm güçleriyle Xerath'a saldırdılar. Bu yeni kudretiyle Xerath onlarla başa baş dövüşüyordu. Mücadeleleri çöken şehrin ortasında devam ederken şehrin geri kalanını da kumlar altında bıraktı. İki kardeş Xerath'ı İmparator Mezar'ına sürüklemeyi başardı. Shurima'nın en büyük anıt mezarı olan bu mekânda kilitler ve mühürler asla açılamaz ve yalnızca imparatorların kanıyla çözülebilirlerdi. Renekton Xerath'ı zorla içerilere sürükledi ve Nasus'a mezara dışarıdan mühür vurmasını söyledi. Nasus, vicdan azabı çekse de bunu yaptı; çünkü Xerath'ın kaçmasını ancak böyle engelleyebilirlerdi. Renekton ve Xerath sonsuz bir karanlığa gömüldüler. Zamanın en büyük medeniyetlerinden birisi olan Shurima'nın çökmesiyle sonu gelmeyen bir mücadele sürdürdüler.\nSayısız asır geçti ve Renekton'nun muazzam kudreti azaldı. Yavaşça Xerath'ın etkisi altında kalmaya başladı. Zehirli yalanlar ve sanrılarla Renekton'un aklını kirleten Xerath, Nasus'un onu terk ettiğine inandırıp, inançsız olduğunu iddia ettiği kardeşine karşı Renekton'u kışkırttı.\nİmparator Mezarı sonunda tekrar keşfedilip Sivir ve Cassiopeia tarafından mühürleri çözüldüğünde Xerath ve Renekton büyük bir kum patlamasıyla serbest kaldı. Kardeşinin hâlâ yaşadığını sezinleyen Renekton harabelerden dışarı fırladı. Zerihlenmiş zihni vahşi bir hayvanınkinden farksızdı. Efsanelerde kaybolmuş onca çağın ardından Shurima tüm ihtişamıyla tekrar kumların üstüne yükselmişti. Xerath başka bir ruhun kumların altında tekrar hayat bulduğunu hissetmişti. Çoktan öldüğünü düşündüğü bir ruh. Azir de Yükselmiş bir varlık olarak geri dönmüştü. Xerath birisi hayattayken diğerinin rahat yüzü görmeyeceğinin farkındaydı.\nXerath gücünü toparlayabilmek için çölün kalbine ulaşmaya ve dünyanın, yokluğunda nasıl değiştiğini anlamaya çalıştı. Geçen her an gücü büyüyordu. Karşısında fethedilmeyi bekleyen bir dünya ve kendisine diz çöküp tapınacak ölümlülerle dolu diyarlar duruyordu.\nGücü yenilenmiş olsa da, o isimsiz bir köle olduğu günlerin üzerinden bunca zaman geçmişse de, Xerath'ın bir yanı hâlâ zincirlere vurulmuş olduğunun farkında."
    },
    {
        "name": "Xin zhao",
        "region": "Demacia",
        "image_url": "https://cmsassets.rgpub.io/sanity/images/dsfx7636/universe_live/b761ff9491287fda90704457e6ae795b1eb1d0f4-1920x1080.jpg?accountingTag=LoL",
        "champ_url": "https://universe.leagueoflegends.com/tr_TR/champion/xinzhao/",
        "lore": "Teke tek dövüşlerde asla kaybetmediği söylenen Xin Zhao, hayatının büyük kısmını zorluklara göğüs gererek geçirdi. Hatırlayabildiği ilk anıları, Ionia'nın Raikkon kıyılarında yelken açan bir balıkçı teknesi olan Viscero'yla ilgiliydi. O zamanlar bu teknede çalışırdı. Çalışkan bir miçoydu ve büyüklerinin bir dediğini iki etmezdi. Pis güverteyi temizlemekten düğüm olmuş ağları çözmeye kadar her işi yapardı. Her günü huzurlu geçerdi; ancak bir gün, fark etmeden yabancı sulara fazla açıldıklarında her şey değişti.\nBir çift Noxus gemisi küçük tekneyi yakaladı. Komutan, gemiye binerken Noxus İmparatorluğu'nun zaferini ve Viscero ile tüm tayfasının artık kendi malı olduğunu ilan etti. Mürettebat çoğunlukla askerlik yapmaya uygun olmayan, yaşı geçkin balıkçılardan oluşuyordu ama yine de Noxus topraklarına götürüleceklerdi.\nXin Zhao, açık denizdeki zorlu yolculuğu bir şekilde atlattıktan sonra kendini yeni ve tuhaf bir yerde buluverdi. Bu memleketin suyu alışık olduğu gibi albenili akmıyordu, ağaçlarından büyü hissedilmiyordu. Sokaklarında daha önce hiç görmediği kadar gösterişli geçitler ve güçlendirilmiş taş surlar sıralanmıştı. İnsanlar küçücük alanlara öyle sıkışmıştı ki iğne atılsa yere düşmezdi. Buranın Noxus'un başkenti olduğunu ve “Darkwill” isimli bir adamın uçsuz bucaksız imparatorluğu buradan yönettiğini öğrendi. Viscero'nun mürettebatından ayrı düşen ve eve dönme umudu kalmayan Xin Zhao, onu esir olarak kaçıran adamın hizmetine girdi.\nElinin mızrağa olan yatkınlığı gözden kaçmadı. Çok geçmeden, dövüş yetenekleri sayesinde daha iyi bir hayat süreceği, hatta yemeklerini tabakta yiyebileceği vaat edildi. Noxus'ta güç çok önemli bir kavramdı ve sahibi onu güçlü bir savaşçı olarak görüyordu.\nKaybedecek hiçbir şeyi olmayan genç adam teklifi kabul etti. Yıpranmış kıyafetini çıkarıp kaba saba bir zırh kuşandı ve Hesaplaşma arenasına girdi.\nBu eğlence biçimini gerçekten tuhaf bulmuştu. Kendilerinden daha da muazzam sıfatları olan kuvvetli savaşçılar, kan döküldükçe kendinden geçen ama yeteneğe ve gösteriye de alkış tutan gözü dönmüş bir kalabalığın önünde birbirleriyle dövüşüyordu. “Viscero” adını alan Xin Zhao kısa sürede şöhret oldu. Katıldığı maçlar hem arenanın her koltuğunu hem de destekçilerinin ceplerini dolduruyordu. Birkaç yıl gibi kısa bir zaman sonra Viscero ismi diğer Hesapçıların yüreğine korku salarken halkın tezahüratlarını topluyordu.\nAma bu iyi talih uzun sürmedi.\nHesaplaşma gösterileri dikkat dağıtsa da imparatorluk zorlu bir dönemden geçiyordu. Düşman ülkeler sınırlara dayanarak Noxus'un hudut bölgelerini resmen isyana teşvik ediyordu. Dedikodulara göre Darkwill ve danışmanları; paralı askerler, mahkûmlar ve Hesapçılar gibi sivilleri imparatorluğun birliklerine katmak için servet değerinde altın teklif etmişti. Xin Zhao ve yoldaşları, üstlerindeki insanların bir el sıkışmasıyla asker olarak satılıverdi ve bir yük gemisine bindirilip batıya doğru yola çıkarıldı.\nKalstead'deki sahil kalesine vardıklarında Hesapçı olarak eriştikleri şöhretin hiçbir önemi kalmamıştı. Valoran'daki Noxus baskısını sona erdirmeye kararlı olan Demacia Kralı Jarvan III'ün seçkin savaşçılarıyla çatışmak üzere savaşa atıldılar... ve Xin Zhao, savaşın arena düellolarına benzemediğini hemen anladı.\nYenilginin kaçınılmaz olduğunu anlayan Hesapçılar bir bir kaçmaya başladığında Xin Zhao mevziini korudu ve mızrağını yüzlerce askerin kanıyla kızıla boyadı. Kralın Yılmaz Öncüleri (ki aralarından bazıları Xin Zhao'nun yeteneğine gizliden gizliye hayran kalmıştı) nihayet etrafını sardığında bile kaçmayı reddetti. Başını dik tutarak infaz edilmeyi bekledi.\nAma Jarvan'ın aklında bambaşka bir şey vardı. Demacia kralı, arenaları dolduran kalabalıkların aksine gereksiz yere can almayı hoş karşılamıyordu. Kalstead'i rahat bırakacaklarına yemin ettikleri takdirde bozguna uğramış Noxus'luları serbest bırakacağını söyledi. Bu merhamet karşısında şaşıp kalan Xin Zhao, Noxus'ta onu nelerin beklediğini düşündü. Ya sahiplerine kazandırdığı altın dışında hiçbir şekilde değer görmediği o topluma geri dönecekti... ya da kendisinin de benimsemek istediği erdemlere uygun yaşayanlar için savaşacaktı.\nOnurunun buyruğuna uyarak Jarvan III'ün önünde diz çöktü ve kendini kralın hizmetine adadı.\nO günden bu yana geçen yıllar içinde Xin Zhao sadakatini çok kez kanıtladı. Kraliyet ailesinin en sadık hizmetkârlarından biri olarak hem arkadaşı hem de efendisi olan kralın danışmanı ve koruyucusu konumunda. Bu görevleri, bir gün tahta oturacak genç Prens Jarvan'a karşı da yerine getiriyor.\nXin Zhao'nun Demacia'lı olma hikâyesi alışılmadık görünebilir fakat toprağına ve krallığının ilkelerine olan bağlılığı asla sarsılmıyor. Xin Zhao'ya göre bu bağlılığın nedeni görev bilinci değil, böyle davranmayı kendi tercih etmiş olması."
    },
    {
        "name": "Yasuo",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/0b19bbfa3272f9625762f9b5974429bedc345008-1215x717.jpg?accountingTag=LoL",
        "champ_url": "https://universe.leagueoflegends.com/tr_TR/champion/yasuo/",
        "lore": "Yasuo çocukken, köy halkının onun hakkında söylediklerine büyük ölçüde inanırdı: Varlığı en iyi ihtimalle kötü bir karar, en kötü ihtimalle asla düzeltilemeyecek bir hataydı.\nÇoğu acı dolu olay gibi bunda da doğruluk payı vardı. Yasuo'nun babası olacak olan adam annesinin hayatına bir güz fırtınası gibi girdiğinde, kadıncağızın zaten tek başına büyütmeye çalıştığı küçük bir oğlu vardı. Adam tıpkı o hüzünlü mevsim gibi, Ionia kışının kardan örtüsü küçük ailenin üzerine serilmeden önce yok olup gitti.\nÜvey ağabeyi Yone'de, Yasuo'da olmayan her şey (saygı, temkin, düşüncelilik) olmasına rağmen aralarından su sızmazdı. Diğer çocuklar Yasuo'yla dalga geçtiğinde, onu Yone savunurdu. Ama Yasuo sabır yönünden eksiğini kararlılığıyla kapatıyordu. Yone köyün meşhur kılıç okulunda çıraklığa başladığında, henüz çocuk yaştaki Yasuo da onun peşine takıldı. Öğretmenler sonunda pes edip onu da alana kadar muson yağmurları altında okulun kapısında bekledi.\nYasuo kılıç kullanma konusunda doğal bir yeteneği olduğunu göstererek yeni sınıf arkadaşlarını çok sinirlendirdi ve efsanevi rüzgâr tekniğinin son ustası Üstat Souma'nın dikkatini çekebilen tek kişi oldu. İhtiyar adam, Yasuo'daki potansiyeli görmüştü. Ama sabırsız öğrenci, kasırga gibi özgür olma hevesiyle üstadın öğrencilik teklifini reddetti. Yone kardeşine bu azametten vazgeçmesi için yalvararak ona okulun en büyük alçakgönüllülük dersi olan bir akçaağaç tohumu hediye etti. Ertesi sabah, Yasuo Souma'nın çırağı ve özel fedaisi olmayı kabul etmişti.\nNoxus işgalinin haberleri köye ulaştığında, öğrenciler Navori'deki Placidium'da gerçekleşen direnişten çok etkilendiler. Kısa süre sonra, köyde eli ayağı tutan herkes savunmaya katılmaya gitti. Yasuo da kılıcını bu yolda kullanmak için can atıyordu ama tüm sınıf arkadaşları ve ağabeyi gittiği halde, ona köyde kalıp ihtiyarları koruması emredilmişti.\nİşgal, sonunda bir savaşa dönüştü. Sonra sağanak yağmurlu bir gecede, bir yan vadiden yaklaşan Noxus ordularının davul sesleri gelmeye başladı. Yasuo olayların gidişini değiştirebileceğine aşırı derecede güvenerek görev yerini terk etti.\nAma vardığı yerde savaş değil, yüzlerce Noxus'lu ve Ionia'lı asker için kazılmış taze bir mezar buldu. Burada korkunç, doğadışı, tek bir kılıcın kesinlikle durduramayacağı bir şey olmuştu. Bu olay her neyse sanki toprağı bile kirletmişti.\nÇok sarsılan Yasuo ertesi gün okula gittiğinde, köyde kalmış olan öğrenciler birden çevresini sarıp kılıçlarını çektiler. Üstat Souma ölmüştü ve Yasuo sadece görevini ihmal etmekle değil, cinayetle itham ediliyordu. Yasuo hemen harekete geçmezse asıl katilin cezasız kalacağını fark etti. Sözde suçlu olduğunun kanıtı sayılacağını bile bile, savaşarak köyden kaçtı.\nArtık savaş halindeki bir ülkede bir kanun kaçağıydı. Buna rağmen, onu katile götürebilecek her türlü ipucunun peşine düştü. Bu sırada eski dostları peşini bırakmıyor, Yasuo'yu sürekli çatışmaya ya da can almaya zorluyorlardı. Yasuo bu bedeli ödemeye razıydı, ta ki en çok korktuğu şey başına gelene kadar: ağabeyi Yone'nin de peşine düşmesi.\nYone onu bulduğunda, ettikleri onur yemini yüzünden birbirlerine saldırmaya hazırlandılar. Kılıçları sonunda buluştuğunda, Yasuo'nun rüzgâr tekniği Yone'nin çifte kılıçlarına üstün geldi ve kaçak delikanlı, ağabeyini çeliğin tek bir parlamasıyla yere serdi.\nYasuo affedilmek için yalvardı ama Yone'nin son sözleri Üstat Souma'nın rüzgâr teknikleriyle öldürüldüğü ve bunları bilen tek kişinin kardeşi olduğuydu. Sonra Yasuo'yu bağışladığına dair hiçbir şey söylemeye fırsat bulamadan son nefesini verdi.\nUstasını da ağabeyini de kaybetmiş olan Yasuo kederle kendini dağlara vurdu. Savaşın ve kaybettiklerinin acısını avare avare gezip içerek dindirmeye çalıştı. Kınsız bir kılıçtı. Dağların karlarının arasında, Noxus ordusundan kaçmış genç Shurima'lı taş büyücüsü Taliyah'yla tanıştı. Taliyah hiç beklemediği halde Yasuo'nun öğrencisi, kendisi de hiç beklemediği halde Taliyah'nın öğretmeni oldu. Yasuo, Taliyah'yı element büyüleri ve rüzgârın taşı şekillendirici özellikleri üzerine eğitip sonunda ona Üstat Souma'nın öğretilerini aşıladı.\nShurima'da bir ilah imparatorun ortaya çıktığı dedikodularını duyduklarında dünyaları değişti. Bu olay üzerine Yasuo ve Taliyah yollarını ayırdılar. Fakat Yasuo, öğrencisine kıymetli akçaağaç tohumunu verdi. Kendisi artık alması gereken dersi almıştı. Taliyah yurdunun çöllerine geri dönerken, Yasuo da kendi köyüne doğru yola çıktı. Hatalarını düzeltmeye ve eski ustasının gerçek katilini bulmaya kararlıydı.\nToplantı salonunun taş duvarları arasında Üstat Souma'nın ölümünün, Riven adıyla tanınan Noxus'lu sürgünün yol açtığı bir kaza olduğu ve kadının bu yüzden büyük azap çektiği ortaya çıktı. Yasuo yine de ustasını terk etmesiyle ve daha da beteri, sonunda Yone'nin ölümüyle sonuçlanan karardan ötürü kendini affedemiyordu.\nSavaşçı sonunda Weh'le'deki Ruh Çiçeği Festivali'ne gitti. Fakat festivalin şifa ritüellerinin bile kalbindeki yarayı geçireceğini pek sanmıyordu. Yasuo bu festivalde, acısından ve pişmanlığından beslenerek sonunda onu yemek isteyen azakana adlı habis bir yaratıkla karşılaştı.\nÇatışma sırasında aralarına giren maskeli bir yabancı yaratığı korkunç bir öfkeyle hak ettiği gibi yere serdi. Yasuo bu adamı tanıdığını fark etti. Adam Yone'ydi!\nAğabeyinin kendisinden intikam almasını bekleyen Yasuo, ağabeyi onu biraz kırgınlıkla ama yine de iyi dileklerle yollayınca çok şaşırdı.\nArtık İlk Diyar'da yapacağı bir iş kalmayan Yasuo yeni bir maceraya çıktı. Macerasının onu nereye götüreceğini bilmiyor. Rüzgâr gibi özgürce gezerken hissettiği tek ağırlık, içindeki suçluluk."
    },
    {
        "name": "Yorick",
        "region": "Gölge adalar",
        "image_url": "https://cmsassets.rgpub.io/sanity/images/dsfx7636/universe/5d642e95630ab270c062f516f06104119e4230ec-1215x717.jpg?accountingTag=LoL",
        "champ_url": "https://universe.leagueoflegends.com/tr_TR/champion/yorick/",
        "lore": ""
    },
    {
        "name": "Yunara",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe_live/7438b87454595bc3d3582056d4d1a45dcb9e97c9-1920x1080.jpg?accountingTag=LoL",
        "champ_url": "https://universe.leagueoflegends.com/tr_TR/champion/yunara/",
        "lore": "[Dikkat: Koeshin harabelerindeki üst tepesinin restorasyonu esnasında bulunan hasar görmüş bir dizi el yazması parçası. Bunların nasıl arşivlenmesi gerektiği hakkında lütfen bilgi veriniz.]\n[Lord Vladimir - Benden talep edildiği üzere belgeleri yeniden çevirdim. Önceki çevirmenin yetersizliğine dair kuşkularınız doğru sebeplere dayanıyormuş.]\n[45. kesit]\nBugün azakanaların çatıda gezinmesini yağmur sesi sandım. Odamdan çıktığımda on üç tanesinin tapınağın dışında beni beklediğini gördüm. Çoğunun icabına bakmak kolay oldu ama ikisi beni zorladı.\nBir tanesi iğrenç ağzıyla tapınağın yan tarafına tutunuyordu. Dişleri Aion Er'na'ya çarpınca paramparça oldu. Pörsümüş kalıntılarını uçurumdan aşağı fırlattım. İkincisi suların içinden bir gölge gibi yükseldi. Gözleri kasvetli gölgeleri delip geçiyordu. O saldırırken karanlık, tapınağın ışığını yuttu.\nFakat ben karanlıktan korkmam.\nYeniden gerçek bir sınavdan geçmek iyi hissettirdi. Silahımın aydınlattığı elimle yaptığım her hareketle ve her saldırıyla yaratığı def ettim.\nFakat bu çatışma beni tapınağın girişine tehlikeli bir biçimde yaklaştırdı. O ana dek bu kadar yaklaşmaktan hep kaçınmıştım. Meditasyon yapmak için odama geri döndüm.\nSon dönemlerde civardaki akana hareketliliği epey arttı ve korkarım güçleri huzursuz ruhları kendisine çekiyor.\nGünlük vazifelerimin arasına tapınağın çevresinde bir tur daha devriye gezmeyi ekledim.\n[“Aion Er'na” tabiri, eski bir dilden devşirilmişe benziyor. “Ionia” kelimesiyle ilgili olması söz konusu. Tam anlamı meçhul.]\n\n\n[166. kesit]\nBurada, ruhlar âleminde, aklımın sık sık ölüler hakkındaki düşüncelere kaydığını fark ettim.\nEn çok Usta Lao hakkında düşünüyorum. Bunu söylediğimi duysa muhtemelen gülerdi. Az ama öz öğretileri rutinimize daha derin bir anlam kattı. Tüm bunların ne kadar kıymetli ve kırılgan olduğunu ancak yıllar sonra anlayabildim. Ne kadar önemli olduğumuzu...\nBüyük Usta Bhinan tarafından yetiştirilip tam teşekküllü müritler olduğumuzda Lao bizi savaşa hazırlamaya başlamıştı bile.\n[Zamanın Kinkou önderleri Bhinan, Kennen ve Gölgeusta Lao'ymuş. Görünüşe göre yazarın eğitimine doğrudan dahil olmuş. Diğerleriyse nispeten mesafeli kalmış.]\nBizi Düşmüşlerle doğrudan yüzleşmenin nafile olduğu konusunda uyardı. Fani müritlerini bile hafife almamak gerekiyordu.\nMaalesef söylediklerini dinleyenler arasında bunu bir uyarı değil, bir meydan okuma olarak görenler çıktı. Zafer peşinde koştular ama buldukları ölüm oldu.\nZai tah'lo. Keşke o da kendi öğüdüne kulak verseydi.\n\n\n[98. kesit]\n[Bu kesitin başlangıç kısmı kayıp. Ancak savaş hatıraları olduğu anlaşılıyor.]\nAy ışığında Düşmüşlerin hizmetkârlarından biri gözüme çarpmıştı. Tam da Lao'nun göremediği noktadaydı. Gölgelere karıştım ve onu tek hamlede avladım. Lao döndüğünde yüzünde gururlu bir gülümseme vardı ama ölü adamın tuniğindeki sembolü fark ettiğinde gülümsemesi dehşete dönüştü.\n“Kan... Peşimize düşecek.”\nEldivenlerimi hızla çıkardı ve hırpani cüppesine sildi. Gözleri bana “Kaç!” dercesine bakıyordu.\nSonra onu gördüm.\nLao ölümsüz düşmanımızla yüzleşmek için olduğu yerde kaldı ama anında yakalandı. Düşmanımız insanlara öyle şeyler yapıyor ki... Buna şahit olmayı hiç istemezdim ama...\n[Parşömenin kalanı okunamayacak kadar hasar görmüş. Yine de yukarıdaki betimlemenin kan büyüsünü çağrıştırdığı konusunda benimle hemfikir olacağınızı düşünüyorum. Neye şahit olduğundan emin olmamız ise mümkün görünmüyor.]\n\n\n[104. kesit]\nYeminlerim hakkında düşünmek için vaktim oldu. Özellikle Gölgenin Yumruğu olurken ettiğim şu yeminleri aklımdan geçirdim:\nGöz'ün yolundan gidecek ve bilgelik için Yürek'e başvuracağım.\nKim olursa olsun dengeyi bozanların üstesinden geleceğim.\nZayıflık ve maraz ağacının dallarını budayacağım.\nSahte ilahlara veya kanmei'lere hizmet etmeyeceğim.\nDuygularımın yapılması gerekene engel olmasına izin vermeyeceğim.\nBen daha çocukken ailem beni tarikata emanet etmiş. Bu yüzden yeminleri ezbere hatırlıyor ve sorgulamadan yeminlere bağlı yaşamayı görev biliyordum. Bilge ustalardan miras kalan öğütlere kulak verdim ve gerçek niyetlerini bilmediğim anlarda bile onları örnek almaya gayret ettim.\n[Adak çocuklar... Çocukların güvende tutulmaları ve ardından sunağa hizmet etmeleri için tapınaklara teslim edildiği bu âdet, ihtiyar Boram'ın Ionia'da çevirdiği işlerle birlikte yeniden yayılmış. Tedarik eksiklikleri ve savaş zayiatları, birçok aileyi kendi çocuklarına bakamayacak hale getirmiş.]\nYine de savaştan sonra bu rolü bir başkasına devretmek zorunda kaldım.\nAlacakaranlık Tapınağı'nı korumaya yemin ettim ama en çok Bhinan'ın veda sözleri bende yer etti. “Artık gittiğin yerde yalnız olacaksın. Şu andan itibaren neyin budanacağına kendin karar vermen gerekecek. Kararlarını benmişim gibi ver.”\nNe bu âlemde ne de sonrakinde bir daha asla konuşamayacağımızı o an fark ettim. Sözlerinde ilahların katkısı var mıydı, yoksa sadece o an duymam gerekenleri mi söylemişti?\nSebebinin ne olduğu fark eder mi?\n\n\n[201. kesit]\nMeditasyon yapmayarak geçirdiğim günler artık birbirine karışıyor.\nTalim yapmak için sınırsız vaktim var. Ben de Aion Er'na için çatışma dışı kullanım alanları denemeye başladım. Artık bu yadigârla kusursuz bir senkronizasyon içinde dans edebiliyorum. Onu odam ve tapınak arasında basamak taşı olarak kullanabiliyorum.\nRuh sularında yıkandıktan sonra daha hızlı, daha güçlü ve yadigâra daha bağlı hissediyorum. Eskiden Alacakaranlık Tefekkürü'nden on altı yakarış gerektiren bir savaş duruşu artık on bir yakarış gerektiriyor. Bunun sebebinin su mu, yoksa soğuk mu olduğundan emin değilim. Yine de Koeshin'in kaplıcalarını özlüyorum.\n[“Alacakaranlık” kelimesi, önceki çevirmenin ima ettiğinin aksine günün belli bir zamanını kastetmiyor olabilir. Alacakaranlık bu bağlamda bir dövüş tekniği, Kinkou'daki bir rol, tapınak veya suret anlamına gelebilir.]\n\n\n[206. kesit]\nMeditasyon yaparken bir görüye şahit oldum. Belki de bir hatıraydı.\nBir kez daha Fan ve takipçilerini dağda, ormanın içine doğru takip ediyorduk. Darkin, kovalamaya tepki olarak öfkeyle haykırdı. Sesi karlı yamaçlarda yankılandı.\nAion Er'na'yı havaya savurdum ve kılıçla bana hücum eden bir kadının göğüskafesini göçerttim. Bir kunai kulağımı sıyırıp geçerken arkamdan sesler yükseldi. Pozisyon değiştirdim ve her ikisini de yere serdim.\nSaldırganların kim olduğunu anlamak için aşağı baktım... ancak artık dağda değildim.\nTapınağın canlı ve çalkalanan duvarları etrafımı sarıyordu. Yoldaşımın olduğu yerde, tanımadığım cüppeli bir yabancı duruyordu. Yeni bir tehdit miydi bu?\nTapınak rüyalar dahil tüm davetsiz girişlere karşı koruma altında. Bu bir kehanet miydi? Yoksa anlamsız bir kâbus mu? Emin değildim.\nEmin olduğum şey, inancımı yitirmemem gerektiği.\nNe davama ne de kendime olan inancımı... Zira henüz yerine getirmediğim vazifelerim var.\n[Ele geçirilen 207 kesit arasından yalnızca bunda bir görüden bahsediliyor. Kimin yanında savaştığını çıkarmam güç. Fakat bu şahsın Kinkou'dan biri olması muhtemel değil. Tapınakta tutulan varlıktan bahsettiğini farz edersek düşmanınızın ortak olduğu kanısına varabiliriz. Tarikat üyelerine karşı geçmişteki eylemlerinizden ötürü intikam güttüğüne dair bir izlenim almadım. Öte yandan haddim olursa yetiştirdiğiniz taşıyıcı bedene karşı... fazla temkinli davrandığınızı belirtmek isterim.]"
    },
    {
        "name": "Yuumi",
        "region": "Bandle şehri̇",
        "image_url": "https://cmsassets.rgpub.io/sanity/images/dsfx7636/universe/a6229d0ef91811bbe60b4bae20956ac581633fa8-1920x1204.jpg?accountingTag=LoL",
        "champ_url": "https://universe.leagueoflegends.com/tr_TR/champion/yuumi/",
        "lore": "Bir zamanlar Bandle Şehri'nin dış eteklerinde, ay güvelerinin parıldadığı ve nehir kenarlarının gökkuşağı balıklarıyla dolup taştığı küçük bir vadi vardı. Yemyeşil ağaçların arasına yerleşmiş bir kır evinde, Norra isimli efsuncu bir yordle ve kedisi Yuumi yaşardı.\nDoğuştan büyülü koruma güçlerine sahip olan Yuumi, güneş ışınlarının üzerinde zıplayıp fareağaçlarının altında kestirerek yıllar boyunca rahat bir yaşam sürdü. Ne zaman bir macera ilgisini çekse, Norra'yla birlikte hem fiziksel hem de ruhani diyarlarda keşfe çıkardı. Norra kırık bardaklar, renkli cam parçaları ve ilginç dikişli kumaşlar gibi garip cisimleri toplamayı severdi. Bu nesneleri büyük hürmetle incelerdi; ancak Yuumi bunların ne işe yaradığını asla anlayamazdı. Yine de Yuumi sihrini kullanarak Norra'yı korur ve eve döndüklerinde onun ayaklarını ısıtırdı.\nDiyarlar arası kapılar huysuzdu ve kediler gibi hünerli yaratıklara bile çok nadiren açılırdı. Yuumi, diğer yordle'ların kapı ancak öyle açılıyor diye doğu yıldızının belli bir taş kemerle hizalanmasını beklemesini veya çamurda açan gümüş renkli bir çiçeği ararlarken bataklık zambakları arasında koşuşturmasını seyrederdi; fakat Yuumi'nin yordle sahibi Norra'da Geçitler Kitabı adlı güçlü bir kitap vardı. Bu sayede, kitabın sayfalarında yer alan herhangi bir mekâna anında yolculuk edebiliyordu. Norra ne zaman bir geçit açsa, Yuumi'yle beraber kitabın parlayan sayfalarına neşeyle atlayıp hedeflerine varırlardı. Birkaç saniye sonra kitap da onlara katılırdı.\nYuumi kitapla çok da ilgilenmezdi... ta ki yıldızsız bir gecede parlak ışığıyla ay güvesi avlamaktan dönüp Norra'yı evde bulamayana kadar. Kitabı sahibinin masasında gören Yuumi, panik içerisinde sayfaları tek tek çevirmeye başladı. Bazı sayfaların yırtılıp alınmış olduğunu fark etti. Kitabın kapağında yazan adı okuyamayan Yuumi, o endişe içinde ona sadece “Kitap” diyerek seslendi. Kitap bunun üzerine kımıldamaya başladı. Yuumi sayfaların hışırtısı arasında kitabın düşüncelerini okuyabildiğini öğrendiğinde çok şaşırdı. Sesi olmasa da Kitap kendini açıkça ifade edebiliyordu. Yuumi, Norra'nın çok tehlikeli bir yere gittiğini öğrendi. Yolculuğa başlarken geçidi yok etmişti.\nYuumi, Norra'yı kurtarması gerektiğini biliyordu, bu yüzden Kitap'tan yardım istedi. Kitabın bin sayfasından her biri, maddi ve ruhani diyarlar boyunca uzanan sihir hatları üstündeki farklı bir noktaya geçiş sağlıyordu. Norra'nın yolculuğu sırasında kullandığı sayfa kayıptı; ancak Kitap onları yakın bir yere götürebilirdi. Yuumi ve Kitap mümkün olan her geçidi kontrol etmeliydi. Böylece Yuumi, Kitap'ın yeni ve beklenmedik sahibi oldu. Onu bir aslanın cesaretiyle korumaya yemin etti, çünkü Kitap yanlış ellere düşerse Bandle Şehri'ni türlü türlü kötülükler işgal edebilirdi.\nYuumi ve Kitap zorlu yolculuklarına başlayıp tehlikeli ve yabancı diyarları ziyaret ettiler. Yuumi rüzgârda Norra'nın kokusunu almaya çalışsa da nafileydi. Yuumi zaman zaman arayışlarına ara verip bir farenin kokusunun peşine düşse ya da gücünü toplamak için kısa bir şekerleme yapsa da Kitap aşırı dikkatliydi. Zaman kaybettiklerinde homurdanıyor, karşılarına çıkabilecek tehditler aklına geldikçe huysuzlanıyordu. Buna rağmen Yuumi de Kitap da sahiplerini bulmaya ve onu evine geri getirmeye kararlıydılar.\nYuumi Norra'yı fazla özlemeye başladığında sık sık başka arkadaşlar da arıyordu. En sevdiklerinden birisiyse kalın bıyıklı, fokurdayan bir akarsuyun sesine benzer tok bir gülüşü olan ve kocaman bir kapı taşıyan bir çobandı. Yuumi ara sıra adamın omuzlarına yatar, onu dolu fırtınasının içinde şiddetli rüzgârlar oluşturan kar ruhlarından korurdu. Çoban da ona taze balıklar getirirdi.\nNihayet Yuumi, sahibinin kokusunu uçsuz bucaksız bir Shurima harabesinde aldı. Hırsla kumu kazan kedi, mavi bir çömlek parçası buldu. Bu parça Norra'nın çaydanlıklarından birine aitmiş gibi duruyordu. Yuumi kazdığı yeri derinleştiremeden, vahşi bir yaratık kumun yüzeyine çıktı. Yuumi ve Kitap neredeyse yaratığa yem oluyordu. Böyle bir canavar pençelerini Kitap'ın sayfalarına geçirse çıkacak olan kargaşayı hayal bile edemiyordu Yuumi.\nUyumlu görünmeseler de Yuumi ve Kitap Norra'ya karşı duydukları sevgi sayesinde hemen arkadaş oldular. Yuumi Norra'nın yanında, güneşin altında uyuyabildiği eski günlere geri dönmek için sahibini her yerde aramaya devam ediyor."
    },
    {
        "name": "Yone",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/0e7b421f83e58b69bc071fd2658019effc9c464b-1920x1100.jpg?accountingTag=LoL",
        "champ_url": "https://universe.leagueoflegends.com/tr_TR/champion/yone/",
        "lore": ""
    },
    {
        "name": "Zac",
        "region": "Zaun",
        "image_url": "https://cmsassets.rgpub.io/sanity/images/dsfx7636/universe/fac08eb25622a7289c44e175ccbed817c32db718-1215x717.jpg?accountingTag=LoL",
        "champ_url": "https://universe.leagueoflegends.com/tr_TR/champion/zac/",
        "lore": "Zac, şehrin kimyasal hattı boyunca akan zehirli bir sızıntının Zaun'un derinliklerinde bir gölette toplanması sonucu oluşmuştu. Böyle mütevazı bir başlangıca sahip olmasına rağmen Zac, zamanla ilkel bir balçıktan düşünebilen bir varlığa dönüşmüştü. Hayatını şehrin boruları içerisinde geçiriyor ve zaman zaman yardıma muhtaç insanlara destek olmak veya Zaun'un bozuk altyapısını onarmak için dışarı çıkıyordu.\nZac ile ilk karşılaşanlar, bir kuyu göleti üzerinde taş sektirirken bazı taşların geri fırlatıldığını fark eden bir grup Zaun'lu çocuk oldu. \"Döngel Göleti\"nin Zaun'un kuyu sakinleri arasında büyük bir üne kavuşması, sonunda karanlık bir simyager grubunun dikkatini çekmişti. Yerli sakinlerin itirazlarına aldırmayan simyagerler, göletin bütün içeriğini varillere doldurup maddeyi daha yakından incelemek için laboratuvarlarına götürdü.\nNegatif ve pozitif destek tekniklerini ölçmeye yönelik bir dizi deneyin ardından simyagerler, gölette yoğunlaşmış kütlenin psikotropik eğilimler gösterdiğini keşfetti. Kısaca, gösterilen etkilere aynı şekilde tepki veriyordu. Ona iyi davranıldığında buna çocukça bir neşe ile karşılık veriyordu; ancak acı ve şiddete karşı olan tepkileri ölçülürken oluşan yıkım nedeniyle birçok geliştirilmiş kuyu-hurdacısı hayatını kaybetti.\nSimyagerlerin büyük çoğunluğu bunun basit bir refleksten ibaret olduğunu düşünse de, aralarından ikisi bundan o kadar da emin değildi. Bu deneylerle daha önce görülmemiş vahşilikte bir yaratık oluşturmanın amaçlandığı ortadaydı ve bunu ahlâk dışı buluyorlardı. İkili, araştırmalarını derinleştirdikçe projenin saldırgan mizacı ve giriştiği kanlı çete savaşları ile tanınan Saito Takeda isimli bir kimya baronu tarafından maddi olarak desteklendiğini öğrendi. Her şey gayet açıktı: Takeda, en ölümcül yaralardan bile etkilenmeyecek, bir insanın girmesinin mümkün olmadığı tüm deliklere girebilecek ve her emrine eksiksiz itaat edecek bir savaşçı üretmeyi amaçlıyordu. Ayrıca projenin ismini de öğrenmişlerdi: Zaun'lu Askerî Cisim.\nYapılacak en doğru şeyin ne olduğunu düşündükleri sırada bu iki asi simyager, koyu jelin yaptığı tek şeyin etkileri taklit etmekten ibaret olmadığını fark etti. Zaman içinde hiçbir etki gerektirmeden ortaya çıkan ve bu maddenin bir bilince sahip olabileceğine işaret eden davranışlar gözlemlediler. Zac olarak bilinen bu yaratığı yakından tanıma fırsatı buldular ve sonunda onun düşünen ve hisseden bir canlının davranışlarını gösterdiği kanısına vardılar. Bu bulgularını araştırma ekiplerinin çelimsiz liderine götürseler de, endişelerine kulak asan olmadı.\nAncak bu durum onları yıldırmadı ve gizlice takımın vahşi öğretilerine karşı mücadele etmeye başladılar. Zac'e özveri ve cömertlik eylemleri göstererek, doğruyu yanlıştan ayırabilmesini sağlamak istiyorlardı. Çalışmaları sonuç da veriyordu; Zac, araştırmacılardan biri yanlışlıkla elini kestiğinde üzülmüş, bir başkası laboratuvardaki bir fareyi öldürdüğünde ise kötü tepki vermişti. Sonunda meslektaşlarının Zac üzerinde yaptığı acımasız deneylere daha fazla tahammül edemez hâle geldiler.\nZaun'da Gelişim Günü anmalarının yapıldığı ve laboratuvarın boş olduğu bir gece, Zac'i tekerlekli bir septik tankına aktararak Zaun'un ücra bir köşesine götürdüler. Yaptıkları şeyin ortaya çıkmasının ardından, Baron Takeda'nın adamlarını peşlerine takması uzun sürmedi. Ancak Zaun büyük bir yerdi ve araştırmacılar izlerini kaybettirmeyi başarmıştı. Zac'e özgürlüğünü vermeyi düşünseler de o bunu istemiyor; bu iki araştırmacıyı artık ailesi olarak görüyordu. İkisi dışında bugüne kadar kendisine şefkat gösteren olmamıştı ve Zac onlardan daha fazla şey öğrenmek istiyordu. Doğrusu bu durumdan onlar da fazlasıyla memnun olmuştu; Zac'i o kadar çok seviyorlardı ki onu evlatları gibi görüyorlardı.\nTakeda'nın adamlarından saklanabilmek için kimliklerini ve görünüşlerini değiştirerek, kuyunun gözlerden uzak bir köşesine yerleştiler. Zac seslerini taklit etmeyi ve peltemsi bedenini konuşmasına olanak sağlayacak şekillere sokmayı çabucak öğrenmişti. Manevi ailesi ile geçirdiği uzun yıllar boyunca Zac, gerektiğinde kuyu göletlerinde gizleniyor; yamaçlardaki çatlakların içine saklanıyordu. \"Ebeveynleri\", Zac'e sık sık yaşadıkları dünyanın ne kadar güzel ve mucizelerle dolu bir yer olduğundan bahsederdi. Ona ayın Güneş Kapıları üzerinde yükselişini, Zaun'un çarşı salonlarının cam tavanlarındaki ışık oyunlarını ve şehrin kalbinin telaşlı ve rengârenk güzelliğini gösterdiler. Ancak dünya aynı zamanda acımasız ve zalim de olabiliyordu; Zac, insanların bazen kötü, kaba, nefret dolu ve önyargılı olabileceklerini öğrendi. O bu tür davranışları şiddetle reddediyor, yeteneklerini çevrelerindeki insanlara yardım etmek için kullanan ailesine destek olmaya çalışıyordu.\nEbeveynleri hastaları iyileştirmek ve bozuk makineleri tamir etmek için ellerinden ne gelirse yapıyor, kimya bilgilerini iyi amaçlar için kullanıyordu. Bunlar Zac'in en güzel yıllarıydı. Zaun'un uçsuz bucaksız boru ağını ve kaya tabanındaki sayısız çatlağı kullanarak şehrin her köşesini gezebiliyordu. Her ne kadar Zac bilinçli bir varlık olsa da, çok fazla çevresel etkene maruz kalmak bazen duyularını altüst ediyor ve çevrede baskın olarak bulunan iyi ya da kötü duyguları özümsemesine neden oluyordu. Çoğu zaman ezilenlere yardım etmekten kendini alamaması yüzünden, hakkındaki söylentiler tüm Zaun'a yayılmaya başlamıştı. Hikâyelerin çoğu yaptığı iyi işler hakkında olsa da, bir fabrikanın yıkılması ya da bir kuyu mahallesinde oluşan derin yarık gibi bazı kötü olaylar da Zac ile ilişkilendirilmekteydi.\nNihayet bu söylentiler Saito Takeda'nın kulağına kadar ulaştı ve Takeda kendi malı olarak gördüğü bu yaratığı geri getirmesi için bir grup geliştirilmiş haydudu görevlendirdi. Simyagerleri, Zac'ı oluşturan süreci varillerde kalan damlalarını kullanarak taklit etmeye çalışsalar da başarılı olamıyordu. Bu yüzden Takeda yaratığını geri istiyordu ve geliştirilmiş izbandutlarının ailesinin yaşadığı evin etrafını sarması uzun sürmedi. Ailesinin iki üyesi de birer kimya araştırmacısı olduğundan evlerini savunacak belli başlı becerilere sahipti; ancak direnişleri sonsuza dek süremezdi ve Takeda onları canlı istediği hâlde sonları ölüm olmuştu.\nZac, bu sırada Zaun'un derinliklerindeki yeraltı katmanlarında bir gezintiye çıkmıştı; fakat ailesinin içinde bulunduğu tehlikeyi hissederek şehrin borularının içinden evine koştu. Onları kurtarmak için çok geç kalmıştı ve ailesinin cansız bedenlerini görmesiyle birlikte, baronun adamlarının daha önce eşine hiç rastlamadıkları bir öfke tüm benliğini sardı. Zac muazzam bir şiddetle ailesinin katillerine saldırdı. Acısı ve öfkesi etraftaki düzinelerce evin yerle bir olmasına sebep olmuş, savaşın sonunda bütün geliştirilmiş haydutlar ölmüştü.\nSavaşın yoğun duyguları Zac'ın zihninden yavaş yavaş silinmeye başladığında, yok ettiği evlerin pişmanlığı tüm benliğini sardı ve eskiden ailesinin yaptığı iyilikleri sürdüreceğine oracıkta yemin etti. Yıktığı evlerin yeniden inşa edilmesine fazlasıyla yardımı dokunsa da, iş biter bitmez Zaun'un uçsuz bucaksız boru ağında kayboldu.\nZac artık Zaun'u çevreleyen tünel ve mağaralarda tek başına hayatını sürdürürken, şehrin sakinlerinin yaşadıkları duygular tüm benliğini sarmaktadır. Bu durum bazı zamanlarda ona kendini iyi hissettirse de, şehrin hem iyi hem de kötü taraflarını hissedebildiği için diğer zamanlarda onu üzer de. Ayrıca Zaunlular arasında bir şehir efsanesine dönüşmüş durumdadır; bazen kayaların arasındaki çatlaklardan ya da hasar görmüş bir boru hattından bir anda ortaya çıkan gizemli bir yaratık olarak bilinir. Bunu çoğu zaman yardıma muhtaç insanların imdadına yetişmek için yapsa da, şehrin atmosferinin karanlık bir hâl aldığı zor zamanlarda kendini göstermesi bazen bir endişe sebebi olarak görülür."
    },
    {
        "name": "Zed",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/db24370ba8674557039c865f6ce0d92128881326-1215x717.jpg?accountingTag=LoL",
        "champ_url": "https://universe.leagueoflegends.com/tr_TR/champion/zed/",
        "lore": ""
    },
    {
        "name": "Zeri",
        "region": "Zaun",
        "image_url": "https://cmsassets.rgpub.io/sanity/images/dsfx7636/universe/316a7a9cb13ca9f24238b10722bcdf0e134dabab-1920x1080.jpg?accountingTag=LoL",
        "champ_url": "https://universe.leagueoflegends.com/tr_TR/champion/zeri/",
        "lore": "İşçi sınıfından kalabalık bir ailede doğan Zeri samimiyet, ilgi ve güçlü fikirlerle büyütülmüştü. Sevdiklerini Zaun'un bin bir türlü tehlikesi yüzünden kaybetmiş bu aile hayatın zorluklarına hiç yabancı değildi. Buna rağmen, bölge insanları birbirlerinden güç alıyordu.\nDoğduğu günden beri Zeri'nin elektrikle eşsiz bir bağı vardı. Kıkırdadığında kıvılcımlar, ağladığındaysa elektrik şokları çıkarıyordu. Zaun'lular büyüye alışkınlardı ama Zeri'nin elektrik yeteneği bir başkaydı. Yeteneği duygularıyla ateşleniyor, bazen sakinleşiyor, bazense öfke patlamalarıyla ortalığı yakıp yıkıyordu. Ergenlik yıllarında, komşuları artık elektrik kesintilerinin nedeninin çoğunlukla bozuk devreler değil de Zeri olduğunun farkındaydı. Büyükannesinin söylediği gibi, Zaun'da hayat kaotik ama güzeldi. Zeri de bunun vücut bulmuş haliydi.\nZeri'nin tuhaflıklarına herkes sevecenlikle yaklaşmıyordu. Ailesi ve arkadaşları için o sevimli bir baş belasıydı. Başkaları içinse... sadece bir baş belası. Arada sırada yol açtığı rasgele patlamalar bir iki (bazen de on iki) sokak lambasını parçaladıktan sonra, Zeri bir şeyin ya da birinin siluetini gördüğünü zannederdi ama bunun üzerinde pek düşünmezdi. Başına buyruk güçlerini daha iyi kontrol edebilmeyi dilerdi. Azimli olmasına azimliydi ama sabır konusunda sınıfta kalıyordu.\nYine de her bir kıvılcım beraberinde yeni bir fırsatı getiriyordu.\nBir gece, Zeri Asma Kat pazarlarında dolaşırken yeraltı kazılarından dolayı zemin sarsılmaya başladı ve bu sarsıntı kısa sürede yıkıcı bir depreme dönüştü. Zaman kaybetmeden yıkılan binaların arasından hızla geçerek, sıkışan kurbanların yardımına koştu. Tüm dünyası yavaş yavaş tuzla buz olurken Zeri öfkeli bir bulanıklığa dönüştü. Kimya baronlarının hextech'ten daha iyi kaynaklar buldukları iddiasıyla yakınlarda maden ocakları kurduklarını biliyordu ancak kontrolsüz kazıların tehlikelerinden hiç bahsetmemişlerdi.\nZeri daha hızlı hareket ettikçe içi daha fazla güçle doluyordu. Baskı altında kendini bulmuştu. Güçleriyle neler yapabileceğinin ve baronlara hiçbir şey ifade etmese bile yaşadığı mahallenin onun için ne anlama geldiğinin farkına varmıştı.\nOrtalık sakinleştikten sonra herkes Zeri'ye teşekkür etmek için toplandı. Zeri rahatlamıştı ama içten içe öfkeliydi. Güçlerini kontrol edebilseydi daha fazla kişiyi kurtarabileceğini biliyordu.\nZeri'nin başardığı şey kesinlikle baronların ilgisini çekecekti. Zeri, baronların ona ulaşmak için insanlara gözlerini kırpmadan zarar verebileceklerini biliyordu ve kimsenin canının yanmasına izin veremezdi. Bir daha asla. Zeri, insanları kendinden korumak için maden faciasının enkazını didik didik aradı ve elektriğini zapt ederek baronların bakışlarından kaçınmasını sağlayacak bir ceket yaptı. Artık yeteneği kontrol altındaydı, ihtiyacı olanlara yardım edebilirdi.\nYerle yeksan olmuş sokaklarda yürüyen Zeri'nin gördüğü tek şey üzgün yüzlerdi. Aileler binaları yeniden yapmak için uğraşıyordu. Zeri de güçlerini kullanmadan elinden geldiğince yardım etti. Ama daha çok yardım ettikçe daha çok şey gördü. İşçiler jeneratörleri çalıştırmaya uğraşıyordu. Anne babalar bozuk ocaklarla yemek yapmaya çalışıyordu. Bu insanların haklarını savunacak, Zeri'nin yeteneklerine sahip biri bir yana, hiç kimseleri yoktu. Bu ve bunun gibi bölgelerin düzen değişmezse asla güvende olmayacaklarını biliyordu. Baronlar, onları sadece bir kenarda duran eşyalar ve sömürülecek kaynaklar olarak görüyordu.\nZeri ne yapması gerektiğini biliyordu. Öylece durup bir sonraki maden “kazasını” beklemeyecekti. Baronlarla savaşmaya karar verdi.\nZeri tek kişilik bir orduydu, Zaun'a şok dalgaları yayıyordu. Söylentilere göre, kimya baronlarının ikmal hatları büyük bir hızla çarpan “yıldırımlar” yüzünden teker teker bozuluyordu. Kayıpları yüzünden öfkeden deliye dönen bölge baronları, genelde yapmadıkları bir şeyi yaparak bir ittifak kurdular ve güçlerini birleştirerek gittiği her yerde Zeri'yi bozguna uğrattılar. Zeri karşı koymaya ve daha hızlı saldırmaya çabaladı ancak baronların uçsuz bucaksız kaynakları karşısında elinden bir şey gelmiyordu.\nBedeni hırpalanmış ve gücü azalmıştı; geri çekilmeye karar verdi. Baronlar birlik olmuştu. Zeri'yse tek başınaydı.\nEve döndüğünde hayal kırıklığına uğramış yüzlerle karşılaşacağını düşünüyordu. Fakat bambaşka bir manzarayla karşılaştı. Ailesi, arkadaşları ve tanımadığı onlarca insan zalimlere karşı ayağa kalkmıştı. Evleriyle birlikte cesaretlerini de baştan inşa etmişlerdi. Zeri kendini hiç bu kadar umutlu hissetmemişti. Ama herkese umut veren kişi de kendisiydi. Ateşi başlatan kıvılcım oydu.\nVe artık tek başına değildi. Zeri'nin annesi komşularının yardımıyla ona bir tüfek yaptı. Tüfeğin malzemelerini Zeri'nin uğruna savaştığı insanlardan, Asma Kat halkından toplamıştı. Silahın cephanesiyse Zeri'nin duygularıydı. Namlusu, Zeri'nin elektriğini ellerinden alıp daha da güçlendirerek iletiyordu. Ceketini de giyince, artık yeteneğini daha iyi kontrol edebiliyor ve nispeten daha isabetli elektrik şokları gönderebiliyordu. Zeri ailesine ve komşularına sevgi dolu gözlerle baktı. Baronlara karşı koyma savaşında sevdiği herkesi kaybedeceğini düşünmüştü. Ama Zeri halkının arkasında durduğu için, halkı da Zeri'nin arkasında durmuştu.\nToplumunun desteğini arkasına alan Zeri güçsüzler için savaşıyor. Zaun mükemmel değil, Zeri de öyle. Ama bazen dünyayı değiştirmek için tek bir kıvılcım yeter de artar bile."
    },
    {
        "name": "Ziggs",
        "region": "Zaun",
        "image_url": "https://cmsassets.rgpub.io/sanity/images/dsfx7636/universe/9bb7865270e3193e631619fb53d6287d2d341b35-1215x717.jpg?accountingTag=LoL",
        "champ_url": "https://universe.leagueoflegends.com/tr_TR/champion/ziggs/",
        "lore": "Ziggs, makine kurcalamaya doğuştan yetenekliydi. Ama düzensiz, hiperaktif yaradılışına yordle bilimadamları arasında sık rastlanmazdı. Heimerdinger gibi saygıdeğer bir mucit olmayı amaçlayarak, gözü yükseklerde projelerin arasında koşturuyordu. Eline yüzüne bulaştırdıkları da, eşsiz keşifleri de ona cesaret veriyordu. Ziggs'in uçarı deneylerinin bahsi, Piltover'daki ünlü Yordle Akademisi'ne kadar ulaştı. Akademinin saygıdeğer profesörleri onu, yeteneğini sergilemeye davet etti. Ama Ziggs'in güvenlik konusundaki her zamanki dikkatsizliği, gösterisini yarıda kesti. Sergilediği hextech motoru aşırı ısınıp patlayarak, Akademi'nin duvarında koca bir delik açtı. Profesörler üstlerindeki tozları silkeleyip, asık suratlarla Ziggs'e kapıyı gösterdiler. Yıkılan Ziggs, utanç içinde Bandle Şehri'ne dönmeye hazırlandı. Ama Piltover'dan ayrılamadan, bir grup Zaun ajanı akademiye sızıp profesörleri kaçırdı. Piltover ordusu esirlerin peşine düşüp, Zaun'da bir hapishaneye götürüldüklerini öğrendi. Ama silahları hapishane duvarını yok edemiyordu. Onları geçmeye kararlı olan Ziggs, yeni bir silah üstünde çalışmaya başladı ve kazara ortalığı yıkma yeteneğini esir yordle'ları kurtarmakta kullanabileceğini fark etti.\nÇok geçmeden Ziggs, büyük bir sevgiyle ''sihirmayın'' adını taktığı bir dizi güçlü bomba icat etti. Yeni icatları, ilk denemeye hazırdı. Ziggs, Zaun'a gidip gizlice hapishane kompleksine sızdı. Devasa bombayı hapishaneye fırlattı. Patlamanın, takviyeli duvarda delik açışını sevinç içinde seyretti. Duman dağılınca hapishaneye dalıp, gardiyanları bir bomba yağmuruyla kaçırdı. Tutuklu yordle'ların hücresine gitti, kapıyı patlatıp yerinden çıkardı ve yordle'ları saldı. Akademi'ye döndüklerinde, çok utanmış olan profesörler Ziggs'e onursal ''Tahribat Dekanı'' unvanını verdiler. Sonunda hakkı verilen Ziggs, teklifi kabul etti. Artık yeni bir hevesi vardı: Gitgide genişleyen sihirmayın kataloğunu, büyük Valoran'a getirmek."
    },
    {
        "name": "Zilean",
        "region": "Runeterra",
        "image_url": "https://cmsassets.rgpub.io/sanity/images/dsfx7636/universe/ed34d635dda272fbcfcba29ce3cea255c22fa8f1-1215x717.jpg?accountingTag=LoL",
        "champ_url": "https://universe.leagueoflegends.com/tr_TR/champion/zilean/",
        "lore": "Runeterra'nın en çorak ve lanetli yeri olan Icathia her zaman bu halde değildi. Bu ülke bir zamanlar eski devirlerin son büyücü kralı olan iyiliksever Axamuk'un yönettiği, zengin ve renkli bir uygarlıktı. Shurima İmparatorluğu kıtaya yayıldıkça Axamuk'un barış içinde birlikte yaşama çağrılarına kimse kulak asmadı. Yükseliş'e ermişler ordusunun ilah savaşçıları da Icathia ordusunu yok etti.\nIcathia'lıların bu yenilgiden onuru kırılmıştı ama yine de halkın büyük bir kısmı bu durumu bile iki tarafın gelişimi için bir fırsat olarak gördü. Özerk bir satraplık olma teklifini kabul ederek iktidarın devredilmesi işlemini gözlemlemek için saygın büyücülerden, filozoflardan ve kanun insanlarından oluşan bir yönetim konseyi kurdular.\nİmparatorluğun yönetiminde geçen neredeyse dokuz yüz yıldan sonra konseye Zilean adlı genç bir adam katıldı. Fiziksel gerçekliği anlama alanında deha olan bir element büyücüsüydü. Bu konuda o devrin en ileri gelenleri olan Ixtal'lı Yunlardan, Farajlı astronomi büyücülerinden ve daha sayısız uzmandan dersler almıştı.\nMaddi alemin henüz tam olarak anlaşılamamış tek bir yönü vardı ama Zilean o alanda da ustalaşmakta kararlıydı:\nzaman.\nZaman her şeyi etkileyen, kaçınılmaz ve mutlak olan tek olguydu. Shurima kültüründe herkesten üstün görülen kudretli ilah savaşçılar bile zamanın geçişinden etkileniyordu.\nZilean politikaya dahil olunca, Icathia vatandaşları arasında için için yanmakta olan hoşnutsuzluğu daha net fark etti. Ülkeleri imparatorluğun en kahraman ruhlu liderlerinden, en ilerici beyinlerinden bazılarına ev sahipliği yapmasına rağmen aralarından kimse Yükseliş'e layık görülmemişti. Konsey uzaklardaki imparatora yüzlerce defa rica dilekçeleri yollamış ama Güneş Kursu'na erişmelerine neden gösterilmeksizin izin verilmemişti. Görünüşe göre Icathia'lılar asla diğer Shurima vatandaşlarıyla eşit sayılmayacaktı.\nZilean'ın kendi içindeki kırgınlık büyüyordu ama yurttaşlarının imparatorluktan ayrılmaktan uluorta bahsetmesi onu endişelendiriyordu. Son derece yurtseverdi ama Yükseliş'e ermişler ordusunun bastıracağı bir isyan halkı için felaket olurdu. Diplomatik bir çözüm bulabilmek için elçi olarak komşu ülkelerden Kahleek'e, Kalduga'ya ve Ixtal'a gitti. Hayatı boyunca pek çok müttefik edinmişti. Hepsinden Icathia'nın yanında yer almalarını rica etti.\nHer seferinde aynı cevabı aldı. Shurima'ya kafa tutamazlardı. Zilean'ın halkı ayaklanmak istiyorsa bunu tek başına yapacaktı.\nÜlkesine döndüğünde, konseyin tahta yeni bir büyücü kral çıkarmaya karar verdiğini öğrenerek şaşırdı. Büyük bir sevinç içinde, neredeyse nefes almadan, Zilean'a buldukları kadim ve yasaklı gücü anlattılar. Öyle büyüktü ki Icathia'nın zaferini neredeyse garantiliyordu.\nBu güç, Hiçlik'in gücüydü.\nZilean karşısındaki mantıklı, bilge Icathia'lılara baktığında gözlerinde sadece delilik gördü. Bu menfur şeyin serbest bırakılmasındansa, çok üzülecek olmasına rağmen ayaklanmanın bastırılmasını tercih ederdi.\nGerçekten de Zilean'ın korktuğu her şey başına geldi. Hiçlik savaş sırasında dünyaya salındığında onu kontrol etmeye çalışan büyücüleri ezip geçti ve Icathia'nın sonunu getirdi.\nZilean başkentten kaçmaya çalışırken yer sarsıldı. Binalar yıkıldı. Ne yaşayanların ne de ölülerin dünyasında yeri olan dehşet verici yaratıklar toprağın derinliklerinden fırlayarak dehşet içindeki halkı önlerine katıp kovalamaya başladılar.\nKapana kısılmışlardı. Yüz binlerce masum insan ölecekti. Ne yapacağını bilemeyen Zilean olabildiğince çok kişiyi kulesine aldı ve imkânsız sanılanı yaptı.\nKoskoca yapıyı, içindeki herkesle beraber zamanın akışından çıkardı.\nGücü tükenmiş halde zeminin soğuk taşlarına yığılırken, etrafındaki donakalmış insan bedenlerine baktı. Hiçlik durdurulmuştu ama sadece kulenin duvarlarının içinde. Dışarıda, bir zamanlar Icathia'nın bulunduğu yerde artık hiçbir şey yoktu.\nZilean zamanın ve nedenselliğin, yani olayların neden sonuç bağlamında ortaya çıkmasının gizemlerine akıl erdirebilmek için on yıllarını harcamıştı. Görünüşe göre, ortaya çıkardığı bu anormal alanda sadece kendisi rahatça hareket edebiliyordu. Evet, bu insanları kurtarmıştı kurtarmasına ama onları kurtarmasını sağlayan şeyi nasıl geri alacağını bilmiyordu. Derin meditasyonlara daldı ve kendi tasarımı olan bir sürü karmaşık, büyülü gereç kullanarak o anın yaşanmasına neden olan tüm geçmiş ve gelecek dizilerini okudu. Zamanla bu diziler üzerinde nasıl gezineceğini öğrenerek çabalarında başarılı olduğu bir gelecek aramaya başladı.\nAsıl tehditle; yani her şeyin sonunu getirecek şeyle, Runeterra'nın kıyametiyle karşı karşıya olduğunu bu sırada anladı.\nZilean bu yaptıkları sayesinde artık her yerde birden var ve her zaman da var olmuş durumda. Yine de dünyayı değiştirmenin ve beklenmedik kaderler ortaya çıkarmanın ne kadar kötü sonuçlar doğurabileceğini çok iyi biliyor. Bu sonuçlar genelde çelişkili oluyor ve neredeyse daima asıl olaylardan çok daha tehlikeli sonuçlar doğuruyor. Kendi halkını kurtarmanın bir yolunu bulabilirse, asıl felaketi de bir şekilde önleyebileceğini umuyor.\nAma aklından çıkmayan bir soru var: Bunu başarmak için neleri feda etmeye razı?"
    },
    {
        "name": "Zoe",
        "region": "Targon",
        "image_url": "https://cmsassets.rgpub.io/sanity/images/dsfx7636/universe/6e574007f48ff528ad0f58e0bdd7c7e465c6be2e-1920x1135.jpg?accountingTag=LoL",
        "champ_url": "https://universe.leagueoflegends.com/tr_TR/champion/zoe/",
        "lore": "Zoe temsil ettiği Targon Sureti'ne yaraşır şekilde, semavi âlemin dikkatini geleneksel yollardan çekmedi. Büyük zorluklara göğüs gererek görkemli bir zafer kazanmadı, soylu bir ideal uğruna kendini feda etmedi, Targon Dağı'na tırmanmanın insana varoluşunu sorgulatan imtihanından geçmedi. Zoe sıradan ve Rakkorlar arasından görünüşe göre rasgele seçilmiş bir kız çocuğuydu.\nÖğretmenleri onun hayal gücü geniş fakat dik başlı, tembel, dikkati çok kolay dağılan ve muzır bir çocuk olduğunu söylerdi. Zoe bir gün hoplaya zıplaya kutsal metinler dersinden kaçıp yapacak “daha az sıkıcı” bir şeyler ararken, Alacakaranlığın Sureti onu fark etti.\nKüçük kızın, kendisini köyün her yerinde kovalayan bilge rahiplerin öfkeli bağırışlarıyla dalga geçip eğlenmesini gözledi. Sonra küçük kız, bir saatlik bir kovalamacanın ardından dimdik bir yamacın kıyısında köşeye sıkıştı. Öğretmenleri Zoe'yi tam yakalamak üzerelerken, Suret kızın karşısına altı tane nesne çıkardı: bir kese altın para, bir kılıç, içindeki alıştırmaların hepsi çözülmüş bir ders kitabı, bir dua yaygısı, ipek bir urgan ve bir de oyuncak top. Bu nesnelerden beşi, Zoe'nin yaşadığı sorunu çözmesine ya da oradan kaçmasına yardımcı olabilirdi.\nZoe altıncı nesneyi seçti.\nKaçıp kurtulmayı ya da özür dilemeyi aklından bile geçirmeden topu kapıp bir tekmede yakındaki bir evin duvarına yolladı ve top, mizahtan anlamayan rahiplerin arasında sekerken şen şarkılar söyledi.\nSuret, Büyük Darkin Savaşı'nın sonunu getiren önceki temsilcisinden bu yana tehlike karşısında böyle büyük bir kayıtsızlık görmemişti. Zoe'nin gamsız taşkınlığından neşeyle dolarak Targon Dağı'nın zirvesine giden pırıl pırıl bir boyut kapısı açtı ve kıza evreni gezme şansını sundu. Zoe boyut kapısına sırtüstü atlayıp Suret'le anında bütünleşerek kaybolurken, şaşkınlıktan serseme dönmüş öğretmenlerine dil çıkartmayı da ihmal etmedi.\nBöyle seçilmek ona özgü bir olaydı. Öyle ki hiçbir Targon efsanesinde ve söylencesinde böyle bir şeyden bahsetmiyordu. Ama Zoe, diğer Suretler için geçerli olan kuralların neden sadece onun hatırına değiştirildiğini sorgulamaya zahmet etmedi. Zaten kurallar falan umurunda değildi. Onun yerine, insan aklının alamayacağı gerçekliklerin sınırlarındaki boyutları gezip daha önce ya da o zamandan beri çok az kişi tarafından görülmüş güçlerle oyunlar oynadı.\nOnun için aradan ancak bir yıl geçmiş olsa da Runeterra'ya aslında yüzyıllar sonra dönmüştü. Gençlik merakıyla dolu olduğundan, yokluğunda neler kaçırdığını düşünmeye başladı. Neyse ki zaman akışlarını canı istediği anda geçebiliyordu. Tanıklık ettiği olaylar arasında \"zırhlı sevimsiz dev\" dediği Mordekaiser'in yükselişi ve düşüşü, Kutlu Adalar'ın \"Öcülü Möcülü Hayalet Partisi\"yle yok oluşu, \"Parlak Taşlar İçin Çıkan Savaş\" sırasında yaşanan felaketler ve \"Eğlencesiz Orman\"ın yakınlarında asık suratlı yeni bir ülkenin kuruluşu vardı.\nZoe bu sırada bir şeyi çok iyi anladı; yalnız değildi. Fani dünyada gezen başka Suretler de vardı. Hatta eskisinden daha da çoktular. Yeni arkadaşları olacaktı! Fakat âlemler arasındaki uzayda her ne yapıyorlarsa onunla epey meşgul olan diğer Suretler, Zoe'yi sürekli başlarından savdılar. Meraklanan Zoe yıldızlara yolculuk edip dev kozmik ejder Aurelion Sol'ü buldu.\nEjder, türünün tamamından olduğu gibi Zoe'den de nefret ediyordu ama o, ejderi neyin bu kadar gıcık ettiğini anlamak için sürekli yanına döndü. Ejderin atıp durduğu tumturaklı ve kibirli söylevlerden, diğer Suretlerin ejderin başına onun gücünü emen lanetli bir nesne takarak onu küçük düşürdüklerini anladı.\nZoe bu zavallı \"uzay köpüşü\"nün haline çok üzüldü. Onu korumak için elinden geleni yapmaya yemin etti. Aurelion Sol de çok gecikmiş intikamını eninde sonunda aldığında Zoe'yi yok edeceği tehditlerini savurmaktan vazgeçti.\nZoe'nin Yıldızların Hâkimi'yle bu ilginç arkadaşlığı korumacılıktan mı, aklına öyle estiğinden mi, yoksa kozmik bir ortalık karıştırıcılık görevi olduğu için mi kurduğunu kimse bilemiyor.\nTargon Dağı'nın bilginleri ve din adamları için bir Suret'in ortaya çıkması hayırlı bir olay... ama iş Zoe'ye gelince duraksıyorlar. Zoe'nin sağı solu öylesine belli olmuyor ki varlığının neyin habercisi olduğunu bazen kendisi bile bilmiyor. Kesin olan tek şey, Runeterra'nın büyük bir değişimin eşiğinde olduğu. Bu değişimin bedeli kaos, yıkım ve kanla ödenecek olabilir."
    },
    {
        "name": "Zyra",
        "region": "Ixtal",
        "image_url": "https://cmsassets.rgpub.io/sanity/images/dsfx7636/universe/35938ca5eed918f72a683ee4ce8fce265cdf2a53-1215x717.jpg?accountingTag=LoL",
        "champ_url": "https://universe.leagueoflegends.com/tr_TR/champion/zyra/",
        "lore": "Zyra'nın hafızası, toprağa yayılmış kökler kadar derinlere gidiyor. Ölümlü orduların varoluşun sırlarını ele geçirmek için birbirine girdiği Rün Savaşları başladığında onun ırkı henüz yeni ortaya çıkmıştı.\nKumungu'nun güneyindeki ormana gizlenmiş, Doğu Shurima'yı ikiye bölen büyük nehirlerin yakınında bir yerlerde masallara konu olmuş Zyr Bahçeleri vardı. Elementlerin sihri yüzünden bölgenin toprakları garip bir hal almış ve yaklaşan herkesi yiyen güçlü, etobur bitkiler doğurmuştu. Her yeri bürüyerek her şeyi tükettiler. Ölümlülerin basit kavgaları umurlarında değildi. Sarmaşıklarını ormanın derinliklerine ve bataklıklara yaymaktan memnundular. Garip bir şekilde, bu bitkilerin tamamı Zyra idi... ve savaşın ortasında bile yiyecekleri boldu.\nHangi ülkenin askerleri olduğu tarihin karanlıklarında yitmiş küçük bir bölük, günümüzde adı çoktan unutulmuş bir ganimete gözlerini dikerek bu topraklara ayak basmıştı. Başlarında azimli bir büyücü vardı fakat hepsi evlerinden çok uzaktaydı. Bölgeyi saran zehirli dumanlara ve polenlere yenik düşmeye mahkûmlardı.\nZyr Bahçeleri'nin asıl sahipleri bölüğün üstüne çullandı. Dikenli filizleriyle zırhları ve eti zevkle deşiverdi. Askerler yiğitçe savaşıyorlardı ama daha fazla dayanamayacaklarının farkındaydılar. Büyücülerinden yardım istediler. Büyücü kadın tüm gücünü topladı ve güçlü bir patlamayla karşılık verdi. Havada beliren rün sembolleri, dikenli bitkiler giderek yaklaşırken bile gizemli ışıklarını saçmayı sürdürdü.\nTam o sırada beklenmedik bir kıvılcım bataklıktaki gazları tutuşturdu. Ortaya çıkan büyülü patlama, kilometreler çapında bir alanda yaşama dair her şeyi yok etti. O gün Zyr Bahçeleri'nde olanları Rün Savaşları'ndan sağ çıkanlar da dahil kimse öğrenemedi.\nYüzyıllar geçti. Muharebenin yaşandığı topraklar yüzeyde boş ve cansız görünse de derinlerde canlı bir şey yatıyordu. Bölgenin patlamayla beslenen dizginsiz enerjileri çoktan sakinleşmiş, hatta bozulmaya başlamıştı. İçi doğadışı yaşamla dolu bir tohum patlak verdi ve bir yaratık zarı yararak tohumdan çıktı. Nefes nefeseydi ve olan bitene anlam vermeye çalışıyordu.\nKarşısında yıkılıp değişmiş ama farklı bir yaşam enerjisiyle, yepyeni fikirlerle dolup taşan bir dünya buldu. Yeni yeni gelişmekte olan bilinci, zihninin bereketli topraktan çektiği bölük pörçük anılarla doluydu. Güneşin sıcaklığını, yağmurun tadını, büyülü sözleri ve ölümlülerin yitirdiği canları anımsıyordu.\nBu varlık, bu kadın, sebebini anlamasa da kendine Zyra adını koydu.\nDoğduğu yerin ötesindeki yabanıl topraklara doğru yola çıkan Zyra, karşılaştığı diğer canlılardan farklı olduğunu biliyordu. Ölümlüler korkak ve sevimsiz şeylerdi. Ruhani varlıkların ise genellikle sağı solu belli olmuyordu ve son derece küstahlardı. Hiçbiri yaşadığı topraklara saygı duymuyordu. Varlıkları bile her şeyin mahvediyordu. Bu durum Zyra'yı hiddetle ve tiksintiyle doldurdu. Duygular Zyra'nın benliğini sararken, birden ayaklarının dibinde bitkiler can bulmaya başladı. Bu ete aç bitkiler, gözlerinin önünde şekil değiştirip büyüyordu. Kimisi zehirli dikenler fırlatıyordu, kimisi de önüne geçilemeyecek kadar hızlı bir şekilde sarmaşıklar çıkarıyordu.\nKöklerinden kurtulan Zyra ölümcül yavrularıyla birlikte kol gezerek beslendi, büyüdü ve dünyadaki yaşamı boğdu. Çiftlikleri kuruttu, yerleşim alanlarını bürüdü ve karşısına çıkacak kadar cesur ya da aptal savaşçıları bir bir temizledi. Yerleşim yerlerinden ayrılırken, bitkilerini dehşet salsınlar diye ardında bıraktı.\nShurima nehirleri tekrar akmaya başladığında kıyılarda ortaya çıkan tuhaf bitki örtüsü her geçen mevsim yavaş yavaş batıya yayılmaya başladı. Bu bitkiler köklerinden sökülseler de, ateşle yakılıp kül edilseler de yayılmaları bir türlü engellenemiyor..."
    },
    {
        "name": "Zaahen",
        "region": "Runeterra",
        "image_url": "https://cmsassets.rgpub.io/sanity/images/dsfx7636/universe_live/df2839a9368239f91af5f94190c806654301e2a7-1920x1080.jpg?accountingTag=LoL",
        "champ_url": "https://universe.leagueoflegends.com/tr_TR/champion/zaahen/",
        "lore": "Rhaast ile dağın tepesindeki platoda birbirimizin açığını kolluyorduk. Gece gündüz demeden savaş verdik. Altımızdaki fani ordular ölülerini saymak için dinlenirken bile durmak bilmedik. Kötülük artık yüzüne vurmuş. Yüzü artık neredeyse tanınmayacak kadar keskin hatlarla dolmuş.\n“Ne kadar alçaldığının farkında mısın kardeşim? Sen böyle biri değilsin.” Elimi uzattım. “Gel, birlikte savaşalım. Eski günlerimizin hatırına.” İnsafımın onlara ulaşmayacağını bilsem bile avladığım her ilah savaşçıya merhamet gösterirdim.\nRhaast yüksek sesle kahkaha attı. “Eski günlerin hiçbir önemi yok. Sen şu an geldiğimiz noktayı kabullenmiyorsun. Mide bulandırıcı.”\nBaşını eğerek bana atıldı. Duruşumu bozmadım. Uzattığım eli arkama çektim ve yumruk yaptım. Anlık bir duraksamanın ardından bir zamanlar kutsal görülen çocuklarını izleyen güneşin altında saldırıya geçtik.\nKılıçlarımız her çarpıştığında yer gök sarsıldı. Mızrağımı her kaldırdığımda altın ucu güneşe gölge oldu. Nice ülkeye ve asra yayılan bu savaşla yangın yeri olmuş gökyüzünden kızıl yaşlar döküldü. Ben mızrağımı sapladım. O tırpanını savurdu. İkimiz de kan döktük. Birbirimizi her yaraladığımızda Rhaast neşeyle kükredi. Çıldırmış gibi sırıtmasını ve bu kadar alçalabildiğini görmek... içimde soğuk bir öfkeyi uyandırdı. Ölüme nefretimi körükledi. Çünkü bu benim başarısızlığımın eseri.\nYozlaşmış gücü pençeden bozma parmak uçlarında yoğunlaşırken, “Sen neden bize katılmıyorsun Zaahen?” diye beni kışkırttı. Gücü bedenine yönlendirerek yaralarını kapanmaya zorladı. “Bu dünya efendilerini unutmuş. Artık yerle bir edilmeyi hak ediyor!”\nİçimde bunu her şeyden çok isteyen bir ses olduğunu inkâr edemedim. Bu dünyaya sırtımı dönersem öfkeme yenik düşerdim, içimdeki kan hırsına yenik düşerdim, kardeşlerim gibi düşerdim... Ama en azından hep birlikte düşmüş olurduk. Dünyayı hep beraber karşımıza alırsak bizi kimse durduramazdı.\nBu fikri zihnimden kesip attım ve mızrağımı kaldırdım. Yeniden çarpıştık.\nYeni yaralar açtık. Bir tanesi artık kana bulanmış göğsümdeydi ve canımı alabilecek kadar derindi. İçime bir sıcaklık yayıldı. Bedenimdeki yücelik yarayı umutsuzca iyileştirmeye çalışıyordu. Fakat yeterli gelmedi. Tek dizimin üstüne çöktüm. Tüylerim kana bulandı. Aldığım her nefeste demirin kokusunu alıyordum.\nAşağılardan birinin adımı feryat ettiğini duydum. Yıkılmış bir ilaha seslenen eski dostumun sesi.\nPençelerimi yaraya sürtüp kana kan kattım. Damarlarım karardı, kaslarım ve sinirlerim bir araya gelirken bedenim kaynamaya başladı.\n“Biz hiçbir şeyin efendisi değiliz. Biz darkiniz.” Ayağa kalktım. “Ve hepimiz yok edilmeliyiz.”\nEskiden olduğumuz ilahlara hürmet, şimdi dönüştüğümüz şeye hışım içinde ayağa kalktım. Eski kardeşliğimizin gururunu, kan dökerek buna ihanet etmenin acısını hissederek ayağa kalktım. Bozulmuş yeminlere ve parçalanmış bir kardeşliğe; ilahi ve şeytani güçlerin içimde verdiği savaşa tutundum. Yine de savaşırken bu iki güç de aynı noktada buluşuyordu: Durma, savaş! Bu iki güçle bütün oldum. Bu iki güçle kaygıları susturabilirdim, kuşkuları dağıtabilirdim ve çektiğim acının üstesinden gelebilirdim.\nDarkinleri kurtarmanın bir yolu yoksa belki de ortadan kaldırılmalıydık.\nBu hatıra solup giderken geriye yalnızca hapishanemin, beni bağlayan silahın tenhalığı kaldı.\nSınırlarında bir hareket sezdim. Tapınağın koridorlarında yankılanan ayak sesleri duydum. Bir dostun ayak sesleriydi bunlar. Pek ihtiyatlı eski bir dostun. Sık sık yaklaştığını hissedebiliyordum. Ama hiçbir zaman eşiği geçmezdi.\nYoksa beni özgür bırakmak mı istiyordu? Bunu yapamazdı, yapmamalıydı. İçimde bir darkinin ve ilahın savaş verdiğini o da biliyordu.\nAncak bu ebedi savaşın derinliklerinde bir yerde benliğimin erdemli kısmı uyandı ve hatırladı.\nBir zamanlar ben de yükseliş basamaklarındaydım. Altın ışıkların altında eli mızraklı, gümüş kanatlı bir ilahtım.\nÖnümde bir imparatorluğa dönüşme yolunda ilerlemekte olan Shurima uzanıyordu. Ayin davulları gümlerken on binlerce seyircinin sağır edici alkışları yükseliyordu. Göz kamaştırıcı görünen bir grup ilah savaşçı, alkışların eşliğinde ve kıvançla beni aralarına kabul etti.\nBen de bu basamaklarda benden sonraki birçoğuna eşlik ettim. Zira bu benim görevimdi. Onurumdu. Kutsal kürsüde bana yer açan vazifemdi. Fani olarak geçirdikleri son günlerinde yanlarında yer aldım. İlahlığa layık olduklarına kefil oldum ve ebediyet yolunda onlara rehberlik edeceğime söz verdim.\nOnları eskiden oldukları halleriyle hayal ettim: zekâsı ve hırsı tırpanı kadar keskin olan genç Rhaast, savaştan usanmış yumuşak kalpli Xolaani, bizi görevimize döndüren mantığın sesi Varus ve türümüzün aslan yürekli gururu olup benim de kılıcımı adadığım Setaka...\nOnları ve kuracağımız kardeşliği düşündükçe göğsüm sevgiyle kabarıyordu. Mızrağımı kaldırıp onlarla birlikte savaşacağıma ve bizi biz yapan ışığı koruyacağıma söz verdim.\nAyak sesleri uzaklaşırken hatıramın ışığı da sönmeye başladı. Yine düşüncelerimle ve bitmeyen savaşımla baş başa kalmıştık.\nArtık ebediyetim bundan ibaretti. Her yemini, yüzü ve başarısızlığı zaman unutsa da ben unutamıyordum. Olur da bir gün yeniden çağrılırsam ya bu dünyayı kurtaracağım... ya da başladığımız işi bitireceğim."
    }
]