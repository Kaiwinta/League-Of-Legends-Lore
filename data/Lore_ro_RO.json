{
    "Aatrox": {
        "name": "Aatrox",
        "region": "Runeterra",
        "image_url": "https://cmsassets.rgpub.io/sanity/images/dsfx7636/universe/da41f44e7ab5b24f336e8c6198e04fdb13ee5554-1920x1080.jpg?accountingTag=LoL",
        "champ_url": "https://universe.leagueoflegends.com/ro_RO/champion/aatrox/",
        "lore": "Multe povești s-au spus despre sabia darkin... Mulți cred că e un demon sau un zeu, însă doar câțiva îi cunosc adevăratul nume sau știu adevărata poveste a decăderii sale.\nÎn vremuri străvechi, cu mult înainte ca deșerturile să înghită imperiul, un campion al Shurimei a fost adus înaintea Discului Soarelui, pentru a deveni avatarul unui ideal celest acum uitat. Intrat în rândul iluminaților, aripile sale au devenit aurii precum lumina zorilor, iar armura sa a început să strălucească precum o constelație a speranței de dincolo de lume.\nNumele său era Aatrox. Era în avangarda oricărei bătălii nobile. Atât de drept și de cinstit îi era caracterul, încât ceilalți zei-războinici îi stăteau mereu alături, iar zeci de mii de muritori din Shurima îl urmau. Când Setaka, regina-războinică iluminată, i-a cerut ajutorul împotriva răscoalei din Icathia, Aatrox a răspuns chemării sale fără ezitare.\nÎnsă nimeni n-a putut prevedea ororile pe care aveau să le descătușeze rebelii; Vidul a copleșit cu repeziciune maeștrii care-l invocaseră și s-a dezlănțuit, acaparând și anihilând tot ce era viu în jurul său.\nDupă mulți ani de bătălii aprige, Aatrox și ai săi au oprit avansarea Vidului și au închis rifturile principale. Însă supraviețuitorii iluminați, Fiii Soarelui, fuseseră schimbați pe vecie de ceea ce trăiseră. Deși Shurima triumfase, cu toții plătiseră pentru victorie cu o parte din sufletul lor... chiar și nobilul Aatrox.\nÎn timp, Shurima a pierit, ca orice alt imperiu.\nFără un monarh pe care să-l apere și fără amenințarea Vidului care să le pună forțele la încercare, Aatrox și Fiii Soarelui au intrat în conflict, iar conflictul s-a transformat între timp într-un război în care-și disputau ruinele lumii lor. Muritorii care au fugit din calea lor le-au dat un nou nume: darkini.\nTemându-se că iluminații decăzuți ar putea fi la fel de periculoși pentru Runeterra precum incursiunile Vidului, targonienii au intervenit. Se spune că Aspectul Amurgului i-a învățat pe muritori tainele întemnițării unui darkin, iar nou-renăscutul Aspect al Războiului i-a unit în lupta împotriva dușmanilor. Aatrox și armatele sale erau pregătite de război și nu se temeau de nimic. Însă și-au dat seama prea târziu că se lăsaseră înșelați de aparențe. O forță cât o mie de sori l-a tras înăuntrul sabiei pe care-o purtase de nenumărate ori în bătălie și i-a legat pentru totdeauna esența nemuritoare de ea.\nArma era o închisoare, învăluindu-i conștiința într-un întuneric etern și sufocant, răpindu-i chiar și puterea de a scăpa prin moarte. Timp de secole, s-a zbătut în această temniță infernală... până când un muritor a fost suficient de nesăbuit încât să încerce să mânuiască sabia. Aatrox a profitat de ocazie, transformându-și noua gazdă după chipul și asemănarea sa și frângându-i voința. Procesul a secat însă toată viața din trupul muritorului.\nÎn anii care au urmat, Aatrox a găsit din ce în ce mai multe gazde, bărbați și femei puternici cărora le-a furat forța și vitalitatea. Deși nu stăpânise astfel de tehnici magice în timpul vieții, a învățat repede să controleze trupurile muritorilor, iar pe câmpul de luptă a descoperit că se putea hrăni cu forța vitală a victimelor sale pentru a dobândi putere și a crește.\nAatrox a rătăcit prin lume, căutând cu disperare un mod de a reveni la forma sa iluminată... însă enigmele sabiei i-au zădărnicit încercările și curând și-a dat seama că avea să fie mereu prizonierul ei. Trupul pe care-l furase și modelase a început să pară o batjocură la adresa fostei sale măreții – era pur și simplu o altă cușcă, doar puțin mai cuprinzătoare decât sabia sa. Disperarea și disprețul i-au încolțit în inimă. Puterile celeste a căror întruchipare fusese odată dispăruseră cu totul din lume și din amintiri.\nÎnverșunat împotriva acestei nedreptăți, singura soluție pe care a găsit-o a fost una născocită din disperarea de prizonier. Dacă nu putea să distrugă sabia sau să se elibereze de vraja ei, tot ce-i mai rămânea era neantul.\nAcum, Aatrox mărșăluiește în scopul anihilării totale, aducând cu sine războiul și moartea oriunde ajunge. Se agață de o speranță firavă: dacă poate distruge întreaga lume într-un război mai presus de toate războaiele, dacă nu va mai exista nimic, atunci poate că nu vor mai exista nici el, nici sabia."
    },
    "Ahri": {
        "name": "Ahri",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/0619a0db80701ccb952027a51bcfea713ea9f75f-1215x717.jpg?accountingTag=LoL",
        "champ_url": "https://universe.leagueoflegends.com/ro_RO/champion/ahri/",
        "lore": ""
    },
    "Akali": {
        "name": "Akali",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/40f31a2bd25a32f90183e28bf304ea2bf764d38c-1920x1080.jpg?accountingTag=LoL",
        "champ_url": "https://universe.leagueoflegends.com/ro_RO/champion/akali/",
        "lore": "Ionia a fost mereu un tărâm al magiei sălbatice – locuitorii săi plini de viață și spiritele puternice ce sălășluiesc aici au încercat mereu să trăiască în armonie... dar uneori acest echilibru pașnic e greu de menținut. Câteodată trebuie intervenit pentru a-l influența.\nMembrii Ordinului Kinkou s-au declarat păzitorii echilibrului sacru al Ioniei. Loialii acoliți ai Ordinului călătoresc între tărâmul spiritual și cel fizic pentru a media conflictele dintre acestea, chiar și cu ajutorul forței atunci când e necesar. Mayym Jhomen Tethi, renumitul pumn al umbrei, a născut-o pe Akali în rândurile acestui ordin. Mayym și Tahno, partenerul ei, și-au crescut fiica conform principiilor Ordinului Kinkou, sub supravegherea atentă a Marelui Maestru Kusho, ochiul crepusculului.\nDe fiecare dată când părinții lui Akali plecau în vreo misiune, ceilalți membri ai Ordinului aveau grijă de ea ca de propriul lor copil. Kennen, inima furtunii, a petrecut mult timp cu fata, învățând-o cum să mânuiască stelele ninja și arătându-i că viteza și agilitatea sunt mai importante decât forța brută. Akali era un copil precoce și-a învățat cu repeziciune lecțiile. Tuturor le era clar că va călca pe urmele părinților săi – alături de Shen, fiul și urmașul Marelui Maestru, urma să conducă o nouă generație care să se dedice menținerii echilibrului în Ionia.\nDar echilibrul e volatil. În cadrul ordinului a apărut conflictul.\nUn acolit rebel, pe nume Zed, s-a întors și s-a luptat cu Kusho, reușind să obțină puterea după un puci sângeros. Împreună cu Mayym, Shen, Kennen și alți câțiva acoliți, Akali a fugit în munții din est. Din păcate, Tahno n-a putut scăpa.\nZed aproape că reușise să transforme Ordinul Kinkou în nemilosul Ordin al Umbrelor. Dar Shen, noul ochi al crepusculului, intenționa să reconstruiască ce pierduseră. Hotărî că vor reveni la cele trei filosofii fundamentale ale Ordinului Kinkou: imparțialitatea pură, exprimată prin Privitul stelelor, împărțirea dreptății prin Urmărirea Soarelui și eliminarea dezechilibrului prin Plivirea grădinii. Chiar dacă mai rămăseseră doar câțiva, urmau să antreneze neofiți pentru a-și mări numărul.\nCând Akali a împlinit paisprezece ani, și-a început antrenamentul Kinkou, hotărâtă să devină noul pumn al umbrei după mama ei.\nEra o luptătoare uimitoare, care excela în tehnica secerilor kama și a pumnalelor kunai. Deși nu avea capacitățile magice ale multora din ceilalți acoliți, le-a dovedit tuturor că merită să poarte titlul; mama ei avea să se retragă și să-i îndrume pe neofiții mai tineri.\nDar sufletul lui Akali era zbuciumat și ochii îi erau larg deschiși. Deși Ordinul Umbrelor și Ordinul Kinkou căzuseră la pace după ce Ionia fusese invadată de către noxieni, Akali vedea limpede că patria ei continua să sufere. A început să se întrebe dacă își îndeplinesc cu adevărat menirea. Prin ''Plivirea grădinii'', cei care amenințau echilibrul sacru ar fi trebuit eliminați, dar Shen îndemna mereu la măsuri moderate.\nSimțea că el o ține pe loc. Mantrele și meditațiile îi linișteau spiritul, dar cu astfel de frivolități n-aveau să-și învingă adversarii. Energia și voința ei s-au transformat în nesupunere. S-a certat cu Shen, l-a sfidat și a început să elimine inamicii Ioniei în felul ei.\nȘi-a declarat indignarea față de neputința ordinului și față de valori precum echilibrul spiritual și răbdarea, care nu rezolvau problemele. Ionienii mureau pe tărâmul fizic, iar Akali era hotărâtă să-l apere. Se antrenase să fie asasină, așa că avea să fie o asasină. Nu mai avea nevoie de ordin.\nShen n-a încercat s-o oprească. Știa că Akali trebuie să pornească singură pe acest drum. Poate că drumul o va conduce înapoi într-o bună zi, dar decizia îi aparține lui Akali."
    },
    "Akshan": {
        "name": "Akshan",
        "region": "Shurima",
        "image_url": "https://cmsassets.rgpub.io/sanity/images/dsfx7636/universe/07c43e3534cea074a4dbcf273dfcf3220cfc40b7-1920x1080.jpg?accountingTag=LoL",
        "champ_url": "https://universe.leagueoflegends.com/ro_RO/champion/akshan/",
        "lore": "Furișându-se în umbrele din estul Shurimei, un justițiar îi vânează pe cei ce le fac rău celorlalți. Pedeapsa lui e sigură, rapidă și livrată de o armă ciudată, care îndreaptă faptele comise de nelegiuitori.\nCrescut pe străzile orașului Marwi, Akshan a văzut nedreptatea încă de la naștere. Într-un loc în care baronii locali făceau legea și își însușeau tot ce voiau, majoritatea supraviețuia plecând capul și văzându-și de treabă. Oricât a încercat când era tânăr, Akshan n-a putut niciodată să lase faptele rele să treacă nepedepsite și a intervenit mereu atunci când a văzut pe cineva fiind tratat nedrept, ceea ce i-a adus o mulțime de inamici puternici și, într-o zi, chiar o bătaie soră cu moartea.\nDar norocul a fost de partea lui. O femeie bătrână pe nume Shadya l-a găsit zăcând inconștient în fața adăpostului ei. Deși obiceiurile din Marwi îi dictau să nu se amestece, l-a tras pe Akshan înăuntru, și, în ciuda rănilor sale grave, băiatul a supraviețuit.\nDupă ce și-a recăpătat puterile, Akshan și-a dat seama că Shadya nu era o femeie obișnuită. Era o Santinelă a Luminii, membră a unui ordin străvechi care lupta împotriva Nopților de Groază și a Negurii Întunecate. Shadya a văzut în Akshan un tânăr tulburat, încăpățânat și sfidător, dar vulnerabil. După ce s-au ciondănit ceva timp în privința regulilor Santinelelor, Shadya a descoperit că Akshan avea multe calități. Avea curaj și conștiință, ceea ce era o combinație rară în Marwi. Văzând potențialul imens al lui Akshan, Shadya a căzut la înțelegere cu el: i-a permis să rămână alături de ea, la adăpost de nenumărații săi dușmani, iar el avea să se dedice ordinului Santinelelor.\nÎntre el și Shadya s-a format repede o legătură puternică: ea l-a învățat tot ce știa despre supraviețuire ca Santinelă singuratică, iar Akshan s-a transformat dintr-un copil al străzii într-un inamic redutabil al forțelor răului. Dar deși își perfecționa aptitudinile cu fiecare zi care trecea, Akshan a observat că Shadya devenea din ce în ce mai distantă și mai tulburată.\nÎntr-un final, mentorul său i-a mărturisit motivul îngrijorării ei: se apropiau Nopțile de Groază, mai mari decât orice văzuse lumea până atunci, și erau însoțite de o armată de spectre și strigoi din Insulele Umbrelor. Singura lor speranță de a opri cataclismul erau armele străvechi ale Santinelelor, îngropate în criptele și mormintele Shurimei. Dacă aveau să salveze lumea, aveau nevoie de ele repede.\nSpre dezamăgirea Shadyei, cei doi au descoperit că armele antice fuseseră deja furate de baronii locali. I-a implorat să îi dea înapoi artefactele pentru a lupta împotriva Nopților de Groază, dar aceștia au refuzat, fiind hotărâți să profite ei înșiși de puterea misterioasă a armelor.\nPresați de timp, Akshan și Shadya au fost nevoiți să se descurce cu ce aveau la dispoziție. Inventariindu-și arsenalul, Akshan a descoperit că în pivnița bazei lor se afla un pistol deosebit. Alarmată, Shadya i l-a luat și i-a interzis să-l folosească vreodată. Arma, cunoscută drept ''Absolvitorul'', era descântată cu o vrajă străveche, care-i oferise o putere stranie: putea lua viața unui ucigaș, înviindu-i astfel victimele recente.\n– Arma asta nu trebuie mânuită de nimeni, i-a spus Shadya. Astfel de chestiuni pe viață și pe moarte trebuie lăsate la mâna sorții.\nDar Akshan era încă reticent cu privire la regulile Santinelelor, iar despre soartă avea opinii și mai puternice. Își petrecuse întreaga viață văzând oameni buni suferind, în timp ce cei răi făceau ce voiau fără consecințe. Dacă soarta chiar exista, avea nevoie de niște corecții, pe care Absolvitorul le-ar fi putut oferi cu ușurință.\nPe măsură ce interesul său față de armă a crescut, Akshan a continuat s-o iscodească pe Shadya și a aflat ceva șocant: mentorul său folosise arma pentru a-l salva când îl găsise, în urmă cu ani de zile, în fața casei sale. Îl ucisese pe cel care aproape îl lăsase fără suflare și, astfel, îi oferise lui Akshan o nouă șansă la viață. Akshan se întreba de ce meritase doar el să fie salvat. Cu siguranță erau alții mai demni decât el.\nÎn timp ce Akshan a continuat să conteste regulile ordinului său, mentorul său a continuat să încerce să convingă baronii locali să-i dea armele furate. Tensiunile dintre ei au tot crescut până într-o zi când Akshan s-a întors acasă și a găsit-o pe Shadya moartă în stradă, aproape în același loc în care îl găsise ea pe el cu ani în urmă.\nAkshan știa ce avea de făcut. A modificat Absolvitorul și a plecat să înfrunte căldura deșertului, cu arma interzisă în mână și cu setea de răzbunare în suflet. Deși nu știa care dintre baroni îi ucisese mentorul, știa o cale sigură de a afla: avea să-i omoare unul câte unul, până când Shadya avea să se întoarcă în Runeterra."
    },
    "Alistar": {
        "name": "Alistar",
        "region": "Runeterra",
        "image_url": "https://cmsassets.rgpub.io/sanity/images/dsfx7636/universe/c80ba28d8903e2279bca02b0d3b0192b11dc0f96-1215x717.jpg?accountingTag=LoL",
        "champ_url": "https://universe.leagueoflegends.com/ro_RO/champion/alistar/",
        "lore": "Multe civilizații au rezistat în fața Noxusului, dar niciuna la fel de mult precum clanurile din munții Marii Bariere. Deși acești minotauri viteji păziseră secole întregi rutele terestre de negoț către anticul oraș al Zaunului, preferaseră să evite conflictele majore ale Valoranului.\nNobilul războinic Alistar era respectat pretutindeni, în toate clanurile. Răgetele sale, care răsunau de pe vârfurile munților, îi abăteau din drum chiar și pe cei mai bravi intruși, astfel că numai cei de-a dreptul nechibzuiți ajungeau să-l înfrunte în lupte. Însă în sălile de sfat își îndemna mereu semenii să se apropie mai mult de celelalte rase muritoare. Mulți nu vedeau în minotauri altceva decât bestii, ceea ce dăunase interacțiunilor și-i izolase.\nApoi, Noxusul le-a promis un viitor mai bun. Emisarul imperiului, conducătoarea Casei Tewain, a declarat că aveau de gând să cucerească Basilich, un oraș de coastă dinspre est. A jurat însă că Noxusul nu va lua orașul fără a avea sprijinul clanurilor montane, cerând o negociere pe teren neutru.\nMulți minotauri erau nerăbdători să-i accepte oferta. Alăturându-se Noxusului, credeau că vor obține puterea și aprecierea pe care le meritau.\nDar Alistar era sceptic – știa cât de duplicitari și vicleni pot fi noxienii, după ce întâlnise multe iscoade de-ale lor în ultimii ani. Din acest motiv, clanul său l-a trimis la întâlnirea cu Tewain, împreună cu cincizeci dintre cei mai buni războinici, pentru a-i spune că refuză alianța. Celelalte clanuri puteau accepta dacă voiau, dar Alistar n-avea de gând să se supună vreunui ''Mare General'' de peste mări și țări.\nDeși sosiseră sub stindardul păcii, Alistar și semenii său au fost trădați.\nCele mai mari clanuri juraseră deja credință Noxusului, iar reprezentanții lor s-au întors împotriva lui Alistar imediat ce și-a făcut cunoscută poziția. Lupta a fost scurtă și sângeroasă, iar Alistar i-a zdrobit capul domniței Tewain cu propriile lui mâini; dar, la scurt timp după, el și ceilalți războinici care supraviețuiseră au fost înlănțuiți și duși către îndepărtata capitală noxiană, sub acuzația de incitare la răscoală.\nApoi au fost aruncați în arenele de luptă ale capitalei și forțați să participe la brutalele Carnaje – festivități ale cruzimii.\nUralele publicului însetat de sânge l-au îngrozit pe Alistar. Și-a implorat semenii să nu riposteze, să nu le ofere noxienilor satisfacția de a vedea măcelul monstruos pe care și-l doreau atât de mult...\nDouăzeci și una de zile mai târziu, la încheierea festivalului, Alistar era singurul care mai rămăsese în viață din tribul său. Împroșcat de mulțime cu fructe putrede și pietre, târât în arenă luptă după luptă, învățase să gândească și să lupte ca o bestie. A ucis și-a tot ucis, până când nici măcar amintirile despre casă n-au rămas nemânjite de sânge.\nCând a cunoscut-o pe Ayelia, o tânără slujitoare, Alistar decăzuse mult. La vederea ei, Alistar a început să ragă și să zguduie gratiile cuștii, așteptându-se ca femeia să se teamă de el sau să-l întărâte, așa cum făceau ceilalți, dar Ayelia n-a făcut niciunul dintre aceste lucruri.\nS-a întors în fiecare zi și i-a vorbit cu respect și blândețe, până când, într-o bună zi, Alistar i-a răspuns. Și patria Ayeliei fusese cucerită de noxieni, iar când a văzut cât de mult suferea Alistar, și-a dat seama că trebuiau să părăsească împreună locul acela sinistru. I-a șoptit planul ei de evadare printre gratii și, pentru prima oară după ani întregi, Alistar și-a dat seama că se putea gândi la tărâmul său natal fără să zăbovească prea mult asupra modului în care-i fusese răpit.\nÎntr-o noapte, Ayelia i-a dat lui Alistar cheia cuștii sale. Făcuse nenumărate sacrificii pentru a pune la cale evadarea, iar Alistar a jurat c-o va răsplăti înzecit.\nCei doi s-au îndreptat în grabă către râu, unde îi aștepta o barcă de transport. Însă chiar în momentul îmbarcării, agenții noxieni au ieșit din umbre. Cuprins de o furie oarbă, Alistar s-a aruncat în luptă; deși Ayelia i-a strigat numele de nenumărate ori, minotaurul n-a auzit-o.\nDupă ce Alistar i-a ucis pe atacatori, a văzut că barca dispăruse, împreună cu Ayelia, așa că a pornit pe jos înspre sud. A căutat-o pe tânăra slujitoare în lung și-n lat, dar fără folos. Fusese capturată? Ucisă, poate? Nu păreau să mai existe șanse să mai dea de ea vreodată.\nDupă câteva săptămâni, un puci politic a zguduit fundațiile întunecate ale imperiului, iar noxienii au uitat de minotaurul-gladiator care evadase.\nAcum, Alistar călătorește de unul singur în cel mai mare secret, încurajează mișcările de rezistență din teritoriile ocupate de noxieni și luptă în numele celor năpăstuiți. Numai atunci când își va fi curățat inima de rușine, răsplătind fiecare faptă bună și fiecare nedreptate suferită, se va putea întoarce în munți, lăsând furia în urma sa.\nȘi de fiecare dată când ajunge într-un oraș nou, întreabă mereu de Ayelia."
    },
    "Ambessa": {
        "name": "Ambessa",
        "region": "Noxus",
        "image_url": "https://cmsassets.rgpub.io/sanity/images/dsfx7636/universe/fe4125e7d5135486c5bb6941641e53316fb90c59-1920x1080.jpg?accountingTag=LoL",
        "champ_url": "https://universe.leagueoflegends.com/ro_RO/champion/ambessa/",
        "lore": "Fiind născută într-una dintre cele mai puternice familii din Noxus, Ambessa Medarda a fost, cel mai probabil, mereu sortită măreției. Deși familia ei nu se număra printre vechile case nobiliare, câștigase enorm de mult respect și influență în imperiu încă de la fondarea acestuia, iar primul contact al tinerei Ambessa cu vărsarea de sânge a avut loc devreme, când a văzut Răzbunătorii riscându-și viețile pentru o șansă la glorie în arene. Era prea tânără ca să intre ea însăși în luptă, dar a studiat cu atenție fiecare meci și a reținut fiecare mișcare.\nDupă bătălia de la Hildenard, tatăl ei a trimis-o să strângă armele soldaților căzuți. Deși era încă un copil, Ambessa nu și-a ferit deloc ochii de moartea și măcelul din jurul ei... iar până la finalul zilei a înțeles că moartea nu era un lucru de temut, ci unul de respectat.\nSacrificiul era un lucru nobil. Mai mult, era necesar pentru a atinge adevărata măreție.\nPreceptele familiei Medarda, transmise din generație în generație încă din vremurile de început în care făceau negoț pe coasta shurimană, predicau atât virtuțile vulpii deșertului, cât și pe cele ale lupului legendar și de temut. N-a fost deci deloc surprinzător că Ambessa a ales o viață de soldat, amintindu-și mereu de lecțiile învățate în copilărie și impunându-le și celorlalți din jurul său idealurile onoarei, familiei și vitejiei.\nEra o fiică mândră a clanului Medarda și o războinică înnăscută, devenind în scurt timp generalul mai multor cete de război și câștigându-și un loc printre favoriții bunicului ei Menelik, patriarhul. Și totuși, era mult mai mult de-atât. Era femeie, amantă, și mamă. Însetată de viață, Ambessa nu și-a refuzat nimic din ce-și dorea. Dar în momentul în care l-a ținut prima oară în brațe pe Kino, fiul ei, a înțeles în sfârșit ce înseamnă să te dăruiești necondiționat cuiva.\nȘi odată cu asta a apărut și potențialul dezamăgirii profunde. Chiar dacă îl iubea enorm, era clar că băiatul nu avea spirit de războinic.\nLa scurt timp după aceea, Ambessa aproape că a murit într-o bătălie apărându-și casa ancestrală din Rokrund, în timp ce era însărcinată cu fiica ei, Mel. Zăcând printre cadavrele aliaților și inamicilor ei, la granița dintre viață și moarte, Ambessa a văzut lucruri pe care nu avea să le împărtășească prea multor oameni. Viziunile i-au întărit însă hotărârea și ambiția. Avea să facă lumea să se plece în fața voinței ei, astfel încât inamicii să nu poată exploata niciodată slăbiciunile copiilor ei.\nDin acel moment, ascensiunea Ambessei a devenit aproape meteorică. A condus din prima linie în fiecare bătălie, privind moartea în ochi fără frică. Cu fiecare victorie, a devenit și mai puternică, mai îndrăzneață și mai inflexibilă.\nAtunci când bătrânul Menelik Medarda s-a stins într-un final din viață, n-a numit niciun moștenitor de pe patul de moarte, iar mai multe ramuri ale familiei au intrat într-un conflict de succesiune. Dar Ambessa știa că ceilalți degeaba încercau să se impună, deoarece conducerea clanului era destinul ei. Și-a înfrânt rivalii și a jurat să lase în urmă o moștenire demnă de numele Medarda. Demnă de a fi lăsată copiilor ei.\nCa nouă matriarhă, Ambessa a început să vorbească mai des de mantra ei personală.\nFii lupul în toate.\nMatriarha nu tolera slăbiciunea sau opoziția în cei din jur, nevrând să lase astfel de lucruri să-i afecteze judecata. A trimis-o chiar și pe Mel, fiica ei, în îndepărtatul oraș Piltover.\nDupă mulți ani, a început să audă zvonuri despre o invenție nouă și puternică numită ''hextech'' – creată în mod ciudat chiar de idealiștii fără coloană vertebrală din Piltover. Intrigată de potențialul unei astfel de descoperiri, Ambessa a mers în orașul aurit pentru a-și vizita fiica, hotărâtă să afle dacă tehnologia lor putea fi folosită pentru a câștiga și mai multă putere pentru familia Medarda..."
    },
    "Amumu": {
        "name": "Amumu",
        "region": "Shurima",
        "image_url": "https://cmsassets.rgpub.io/sanity/images/dsfx7636/universe/bd6e23113bfc701f4b5e05ed94811a44f62ae723-1215x717.jpg?accountingTag=LoL",
        "champ_url": "https://universe.leagueoflegends.com/ro_RO/champion/amumu/",
        "lore": "Amumu este un suflet singuratic și melancolic din imperiul antic al Shurimei, care străbate lumea-n lung și-n lat pentru a-și găsi un prieten. Fiind blestemat cu o vrajă străveche, este condamnat să rămână pe veci singur: atingerea sa înseamnă moarte, iar afecțiunea sa, năruirea tuturor speranțelor. Cei care susțin că l-au văzut îl descriu ca pe un cadavru readus la viață, mic de statură și acoperit cu bandaje de culoarea lichenilor. Amumu a inspirat nenumărate mituri, povești din folclor și legende transmise de-a lungul generațiilor – astfel încât nimeni nu mai poate ști acum care este adevărul.\nLocuitorii Shurimei știu cu toții că vântul bate întotdeauna spre asfințit în timpul dimineții, că un stomac plin într-o noapte cu lună nouă este un semn rău și că cele mai mari avuții și comori sunt ascunse sub cele mai grele pietre. Cu toate astea, nu pot cădea nicicum de acord asupra poveștii lui Amumu.\nUna din istorisirile cele mai răspândite îl leagă pe Amumu de prima mare dinastie care a condus Shurima, familie care a căzut pradă unei boli îngrozitoare, ce i-a ucis pe toți cu o viteză nimicitoare. Mezinul familiei, Amumu, ar fi fost izolat în camera lui și s-ar fi împrietenit cu o tânără servitoare, care-i auzise țipetele. Fata îi împărtășea noutățile de la curte și îi povestea despre puterile mitice ale bunicii ei.\nÎntr-o dimineață, fata i-a adus vestea morții ultimului său frate; Amumu devenise, astfel, împăratul Shurimei. Întristată de faptul că băiatul era nevoit să sufere o asemenea lovitură în singurătate, fata a descuiat ușa și s-a dus să-l consoleze în persoană. Amumu a îmbrățișat-o, dar s-a retras cuprins de groază: atingerea sa o condamnase pe tânără la aceeași soartă ca a întregii sale familii.\nLa moartea fetei, bunica ei a aruncat un blestem cumplit asupra tânărului împărat. Furioasă, femeia considera că nepoata sa fusese ucisă de Amumu. Când blestemul a început să-și facă efectul, băiatul a fost prins pe veci într-un moment de suferință, ca o insectă în chihlimbar.\nO altă poveste aduce aminte de un alt tânăr pretendent la coroană, unul irascibil, vanitos și predispus la acte de violență. În această versiune, Amumu ar fi fost încoronat împărat al Shurimei încă de la o vârstă fragedă. Convins că este binecuvântat de Soarele însuși, și-ar fi forțat supușii să-l venereze ca pe un zeu.\nAmumu a pornit în căutarea legendarului Ochi al lui Angor, un artifact antic ascuns într-o criptă poleită cu aur, obiect despre care se spunea că oferă viață veșnică celui care reușește să-l privească fără teamă. Ani întregi, Amumu a căutat comoara, purtat prin catacombe întortocheate de către sclavii săi, pe care îi forța să se sacrifice în fața capcanelor descoperite pentru ca el să-și poată continua liniștit drumul. Într-un final, Amumu a ajuns în fața unei arcade aurite. Încântat, le-a poruncit zidarilor să dărâme ușa ferecată.\nCând împăratul a intrat valvârtej în cameră, hotărât să confrunte Ochiul lui Angor, sclavii au profitat de moment și au zidit la loc masiva ușă de piatră în urma lui. Unii spun că micul împărat a rezistat în întuneric o perioadă îndelungată, până când singurătatea l-a înnebunit și l-a făcut să-și sfâșie singur carnea de pe oase. După aceea, și-a acoperit tot trupul cu bandaje. Viața i-a fost prelungită de puterea Ochiului, așa că a avut timp destul să mediteze la greșelile făcute. Cu toate astea, darul era o sabie cu două tăișuri: Amumu avea să rămână singur pe vecie.\nDupă ce o serie de cutremure a dărâmat cripta, împăratul a reușit să scape de acolo, fără să știe cât timp trecuse de când fusese prins, mânat de hotărârea de a-și îndrepta greșelile.\nCea de-a treia poveste despre Amumu ni-l prezintă pe primul și ultimul yordle care a condus Shurima, care credea cu tărie în bunătatea firii omenești. Pentru a le dovedi tuturor că avea dreptate, a jurat să renunțe la coroană și să-și ducă traiul ca un cerșetor, până în momentul în care avea să-și facă un prieten adevărat. Tânărul împărat era convins pe deplin că semenii lui nu aveau să-l lase la greu.\nDeși mii de oameni au trecut zilnic pe lângă cerșetorul yordle, nici măcar unul nu s-a oprit să-l ajute. Tristețea lui Amumu a crescut necontenit, până ce, într-o zi, micuțul yordle a murit de inimă rea. Cu toate astea, povestea nu se termină cu moartea sa: mulți jură că împăratul yordle cutreieră deșertul și acum, în căutarea celui care poate să-i redea încrederea în oameni.\nÎn ciuda discrepanțelor, aceste povești au multe elemente comune. Indiferent de circumstanțe, Amumu este condamnat să trăiască o viață fără sens, singur pentru eternitate și fără niciun prieten. Este blestemat să caute pentru totdeauna prietenia, prezența sa e o năpastă, iar atingerea lui aduce moartea. În nopțile lungi de iarnă, când focul arde tare-n sobă, poți auzi un plânset care vine din deșert. E mumia singuratică, cuprinsă de deznădejde și lipsită pe vecie de consolarea unui prieten.\nIndiferent de ținta căutărilor lui Amumu – ispășire, prietenie sau un simplu act de bunătate – un lucru este sigur: încă nu a găsit-o."
    },
    "Anivia": {
        "name": "Anivia",
        "region": "Freljord",
        "image_url": "https://cmsassets.rgpub.io/sanity/images/dsfx7636/universe/9c05e1b1637da1f1a26dfb122aa049875c49598c-1215x717.jpg?accountingTag=LoL",
        "champ_url": "https://universe.leagueoflegends.com/ro_RO/champion/anivia/",
        "lore": "Anivia e o semi-zeiță freljordiană, asociată cu schimbarea anotimpurilor, și care reprezintă ciclul etern al vieții, morții și renașterii. Pentru cei care o venerează, Anivia este sufletul elementelor din Freljord – simbolul speranței și aducătoarea schimbării.\nLegendele despre ea, transmise din generație în generație, povestesc despre cum îi răsplătește mereu pe cei buni și umili. În rarele ocazii când un muritor reușește să o zărească (sau când susține că a zărit-o), e descrisă drept o pasăre nobilă de gheață, cu aripi care se întind pe tot cuprinsul cerului și cu un țipăt care răzbate chiar și prin cele mai aprige furtuni.\nÎn cântecele lor, nomazii din tribul Notai povestesc cum, la nașterea Aniviei, peste lume s-a așternut prima zăpadă. Când a ieșit din oul ei, cioburi din coaja sa de gheață au fost azvârlite spre cer, iar de-atunci coboară ca fulgi de nea peste lume. Potrivit legendelor spuse de Corbii Morții, vânturile năprasnice care biciuiesc Freljordul s-au născut din prima bătaie a aripilor ei.\nÎntr-adevăr, Anivia poartă în ea întreaga forță a iernii, iar pentru cei care încearcă să-i pângărească ținuturile, e un vrăjmaș de temut. La mânie, poate despica munții în două, iar țipătul ei poate invoca viscole atât de năprasnice, încât pot spulbera orice armă și armură.\nUna dintre cele mai vechi convingeri e că cel mai important dar pe care Anivia l-a oferit Freljordului e gheața pură. O substanță înzestrată cu forța magiei elementelor, gheața pură nu se topește niciodată, iar cei mai de seamă profeți și magi ai gheții au folosit timp de secole cioburi de gheață pură pentru a-și amplifica puterile. Chiar și o așchie din această gheață încrustată în arme le face absolut letale.\nCând muritorii au pășit pentru prima oară în Freljord, Anivia i-a întâmpinat cu bucurie. Văzând cât de neajutorați și fragili sunt în fața gerului, i-a condus spre văi unde se puteau adăposti, construindu-și case și învățând să supraviețuiască în condiții aspre. A vegheat asupra muritorilor de-a lungul acestor prime secole, iar ei au început s-o venereze.\nAnivia a sperat că aceste noi triburi vor lupta împreună pentru a apăra Freljordul de străini, dar, încetul cu încetul, au căzut pradă vrajbei și-au început să se războiască între ele, ceea ce le-a făcut vulnerabile în fața unei invazii. Potrivit legendelor, un rege lacom din tărâmurile din sud și-a condus războinicii prin munți, vrând să supună ținuturile nordice și să le folosească magia sălbatică. Ca răspuns la această îndrăzneală, Anivia a dezlănțuit cu toată furia sa o furtună care a durat o sută de ani și o zi. Câmpiile Imaculate sunt presărate și astăzi cu lespezi despre care localnicii povestesc că ar fi rămășițele unei armate din vechime.\nLegendele avarosane amintesc de Ulla Sfarmă-Scuturi, o războinică-mamă și un Vlăstar al Gheții, care a intrat în grațiile Aniviei după ce a salvat un șoim de un lup al gheții. De-a lungul întregii ei vieți, criophoenixul a ocrotit-o de necazuri; când, după aproape o sută de ierni trăite, Ulla a fost răpusă în luptă, Anivia a primit-o în împărăția ei cu aripile larg deschise.\nDacă legendele sunt adevărate, atunci Anivia a fost martoră la înălțarea și declinul a nenumărate civilizații de muritori. Deși încă mai există câteva rămășițe care să ateste existența acelor vremuri, multe din aceste civilizații au fost uitate, îngropate sub munți și oceane de gheață.\nChiar și-așa, moartea nu se poate atinge de Anivia. Bătrânii triburilor povestesc că a fost ucisă de mai multe ori, dar a înviat de fiecare dată, căci atâta vreme cât Freljordul dăinuie, sufletul Aniviei e și el nemuritor. Deși pot trece sute sau chiar mii de ani înainte să învie, fiecare renaștere a Aniviei aduce cu ea începutul unei noi ere, astfel că, deși reapariția sa e privită drept o binecuvântare, este de multe ori și solul unor vremuri întunecate.\nSe spune că, odată, Anivia s-a sacrificat pentru a opri un grup de Rătăcitori. Știind că nu putea înfrânge aceste creaturi uriașe, și-a zdrobit propriul trup de gheața pe care mergeau, întemnițându-i sub ea.\nDe curând, unii au început să spună că Anivia a înviat din nou și că i s-a arătat lui Ashe, războinica-mamă care-i conduce pe avarosani, văzând în ea pe cineva care poate în sfârșit să unească triburile Freljordului.\nDar dacă criophoenixul s-a întors cu adevărat, așa cum pretind șamanii și purtătorii spiritelor, atunci înseamnă că a revenit pentru a lupta împotriva unei amenințări, pe care încă n-o cunoaște nimeni..."
    },
    "Annie": {
        "name": "Annie",
        "region": "Runeterra",
        "image_url": "https://cmsassets.rgpub.io/sanity/images/dsfx7636/universe/1ef1763d5ea8eea5c5661a362571cbf655c4b716-1215x717.jpg?accountingTag=LoL",
        "champ_url": "https://universe.leagueoflegends.com/ro_RO/champion/annie/",
        "lore": ""
    },
    "Aphelios": {
        "name": "Aphelios",
        "region": "Targon",
        "image_url": "https://cmsassets.rgpub.io/sanity/images/dsfx7636/universe/13d6778903fe6ab73298998e20405e15130fca5f-1900x1122.jpg?accountingTag=LoL",
        "champ_url": "https://universe.leagueoflegends.com/ro_RO/champion/aphelios/",
        "lore": "Luna atârnă deasupra versanților Muntelui Targon. E sus, pe cer și totuși imposibil de aproape.\nNăscuți în timpul unei rare convergențe lunare, când luna fizică fusese eclipsată de reflexia sa de pe tărâmul spiritual, Aphelios și sora lui geamănă, Alune, au fost întâmpinați de lunarii de pe Targon drept copii ai destinului.\nOglindind evenimentul celest care le-a însoțit nașterea, cei doi au știut de la bun început că fuseseră, într-adevăr, însemnați de destin: Aphelios era puternic și rezistent precum piatra lunii, iar Alune era înzestrată cu puteri magice, asemenea reflexiei sale spirituale. Devotați și loiali, cei doi au crescut înconjurați de mistere, enigme și descoperiri, ajungând să îmbrățișeze întunericul nu doar grație credinței lor, ci și din convingerea că era singurul lucru care-i putea proteja.\nSolarii care conduceau Targonul i-au numit eretici pe lunari și i-au exilat, până când aproape toată lumea a uitat de existența lor. Lunarii s-au retras la adăpostul umbrelor, trăindu-și viețile în temple și peșteri aflate departe de privirile solarilor.\nPresiunea de a fi un discipol exemplar apăsa greu pe umerii lui Aphelios. S-a antrenat neîncetat cu arme mistice, făurite din piatra lunii, vărsându-și propriul sânge în încercările de a învăța cum să-l verse pe cel al dușmanilor, pentru a proteja credința lunarilor. În lipsa altor legături, fiind supus greutăților și vulnerabil, Aphelios s-a apropiat mult de sora sa.\nÎn timp ce el era trimis în misiuni din ce în ce mai periculoase pentru a-i proteja pe lunari, Alune a studiat pentru a deveni un oracol, folosindu-și magia luminoasă pentru a descoperi căi și adevăruri ascunse sub razele lunii. După un timp, sarcinile care trebuiau îndeplinite au purtat-o departe de templul în care crescuse alături de fratele ei.\nFără Alune, credința lui Aphelios a slăbit.\nDisperat să-și găsească menirea, Aphelios a pornit într-o călătorie ritualică spre întuneric, acolo unde se spunea că lunarii își descoperă calea și orbitele. A urmat lumina Lunii, care l-a condus la un lac, în care înfloreau nenumărate flori rare de noctum. Deși erau otrăvitoare, florile puteau fi transformate prin distilare într-un lichid care îi deschidea căile nopții.\nAphelios a băut esența florilor de noctum și a simțit o durere atât de puternică, încât l-a amorțit cu desăvârșire.\nLa scurt timp după, un templu antic numit Marus Omegnum a început să prindă contur din tărâmul spiritelor, pentru prima oară după nenumărate secole. Lunarii care se ascunseseră pe munte s-au adunat pentru a fi martori la această alternare a ciclurilor celeste, care reechilibra balanța puterii.\nDe fiecare dată când apărea, fortăreața accepta înăuntru o singură persoană cu puteri magice. Atunci a primit-o pe Alune, a cărei orbită a condus-o către templu. Deși de obicei nu cerea nimic pentru el, Aphelios a vrut să participe și el la eveniment.\nDar chiar în momentul în care fortăreața a pătruns prin vălul realității cu o explozie magică de lumină, o strălucire și mai puternică a aprins noaptea. Cumva, lunarii fuseseră descoperiți, chiar dacă ciclurile celeste se întorseseră în favoarea lor.\nO armată de solari s-a năpustit împotriva lor, spulberând erezia cu foc și sabie; totul părea pierdut. Chiar și Aphelios a fost înfrânt, iar armele lui din piatra lunii au fost sfărâmate; cu buzele însângerate, s-a întins cu ultimele puteri după licoarea de noctum...\nÎn timpul bătăliei, Alune a pătruns mai adânc în templu, iar când a ajuns în centru, potențialul ei complet a fost descătușat. Cu ajutorul florilor de noctum, Aphelios putea simți îmbrățișarea puterii lui Alune și îi putea auzi și vocea. Cu o șoaptă, Alune i-a învăluit mâinile în magie, înlocuindu-i armele sfărâmate.\nLa fel ca Luna de piatră și reflexia ei spirituală, puterea lui Aphelios și magia lui Alune s-au unit.\nSolarii care-i atacaseră n-au mai văzut niciodată lumina soarelui.\nCând puterile i s-au dezlănțuit, Alune a împins templul care-o adăpostea înapoi în tărâmul spiritelor, unde solarii n-aveau cum să-i facă rău. Acolo, înăuntru, cu puterile amplificate de templu, Alune își putea proiecta magia oriunde dorea, atât timp cât găsea un mediu, precum otrava care-i curgea lui Aphelios prin vene.\nDe abia atunci și-au înțeles cei doi destinul. Durerea lui Aphelios urma să-l transforme într-un receptacul pentru puterea Lunii, iar Alune avea să trăiască singură în fortăreața ei, călăuzindu-și fratele și văzând cu ochii lui.\nÎmpreună, cei doi urmau să fie arma de care aveau nevoie lunarii, uniți întru durere și sacrificiu. Doar separați puteau fi împreună – sufletele lor despărțite de vălul realității, atât de departe și totuși atât de aproape, mistuindu-se în ceva mai presus de înțelegerea lor.\nPentru a-i proteja pe supraviețuitorii atacului, care se retrăseseră înapoi în umbra muntelui, antrenamentul lui Aphelios ca asasin a fost îmbunătățit cu magia lui Alune; acum are un arsenal de arme mistice, perfecționate de Alune de-a lungul nenumăratelor misiuni pe care le-au îndeplinit împreună.\nAcum că echilibrul puterii se schimbă în Targon, iar solarii știu că lunarii continuă să reziste, credința lor are nevoie mai mult ca niciodată de Aphelios și Alune."
    },
    "Ashe": {
        "name": "Ashe",
        "region": "Freljord",
        "image_url": "https://cmsassets.rgpub.io/sanity/images/dsfx7636/universe/ea9b9dbb6d0ee8234f67ff97872729a16333acb2-1920x974.jpg?accountingTag=LoL",
        "champ_url": "https://universe.leagueoflegends.com/ro_RO/champion/ashe/",
        "lore": ""
    },
    "Aurelion sol": {
        "name": "Aurelion sol",
        "region": "Runeterra",
        "image_url": "https://cmsassets.rgpub.io/sanity/images/dsfx7636/universe/216b65d9b80814d4ca010d3068cfb84c785e4ad4-1215x717.jpg?accountingTag=LoL",
        "champ_url": "https://universe.leagueoflegends.com/ro_RO/champion/aurelionsol/",
        "lore": ""
    },
    "Aurora": {
        "name": "Aurora",
        "region": "Freljord",
        "image_url": "https://cmsassets.rgpub.io/sanity/images/dsfx7636/universe/40ab29f8f4bc653f3c7bd6e904e85fb51225f52d-1920x1080.jpg?accountingTag=LoL",
        "champ_url": "https://universe.leagueoflegends.com/ro_RO/champion/aurora/",
        "lore": "Cei mai mulți muritori își trăiesc toată viața într-un singur plan al realității – tărâmul fizic. Dar acesta reprezintă doar jumătate din existență. În paralel cu el există tărâmul spiritelor, la fel de viu și de plin de viață, dar invizibil pentru majoritatea muritorilor. Totuși, în adâncul tundrei înghețate din Freljord, o vastaya trăiește într-o lume în care cele două tărâmuri se împletesc...\nAurora s-a născut în Aamu, satul izolat al tribului Bryni și și-a petrecut tinerețea jucându-se cu creaturi pe care nu le vedea nimeni și explorând o lume pe care nimeni din jurul ei n-o putea înțelege. Deși era fericită, se simțea izolată. Nici măcar părinții ei n-o înțelegeau, crezând că ''prietenii'' ei erau imaginari.\nO singură persoană din trib a acceptat-o cu adevărat: strămătușa ei Havu, care îi asculta mereu poveștile, îi susținea pasiunile și o încuraja să-și manifeste individualitatea. Așa că Aurora a învățat să fie ea însăși și să se bucure de propria ei tovărășie.\nPe măsură ce a crescut, și-a dat seama de ceva: prietenii ei invizibili nu existau doar în imaginația ei, ci erau spirite. Lumea frumoasă și vie în care trăia era complet unică, pentru că doar ochii ei puteau vedea prin vălul dintre tărâmul muritorilor și cel al spiritelor.\nA documentat cu meticulozitate această lume întrepătrunsă, studiind spiritele din Aamu în speranța de a-i ajuta și pe alții să înțeleagă tărâmurile așa cum le înțelegea ea.\nÎn timp, din ce în ce mai multe spirite au apărut în Aamu, inclusiv unele care păreau a fi... altfel. Pierdute și singuratice, deveniseră ''rătăcite'' când echilibrul dintre tărâmuri fusese perturbat de muritori. Dar după ce a investigat acest fenomen, Aurora a descoperit că le putea ajuta să se întoarcă acasă dacă afla sursa durerii lor.\nEra o sarcină dificilă, dar Aurora a transformat-o în scopul vieții ei.\nÎn cele din urmă, și-a dat seama că, pentru a-și continua cercetările, trebuia să exploreze lumea din afara satului Aamu. Deși ideea schimbării o neliniștea, posibilitatea de a afla mai multe a inspirat-o să-și părăsească ținuturile natale.\nÎn timpul călătoriilor sale, a întâlnit un spirit rătăcit care a luat forma unui enorm elan monstruos. Era sălbatic și înfricoșat și avea coarnele pline de sânge. Aurora era hotărâtă să-l liniștească și, deși a avut nevoie de mult timp s-o facă, i-a câștigat încrederea. Dar acest spirit nu era precum celelalte – fiecare încercare de a-l ajuta eșua. Nedescurajată, l-a convins să călătorească alături de ea, folosindu-și puterile pentru a-l ascunde în tărâmul spiritelor cât timp se lupta să-i deslușească misterul.\nAurora s-a întâlnit cu mai mulți purtători ai spiritelor în călătoria sa prin Freljord și le-a cerut sfatul, crezând că abilitatea lor de a întrupa spirite o putea ajuta să-și dea seama ce-l făcea pe tovarășul ei de drum să sufere. Niciunul dintre ei n-a reușit s-o lămurească. Toți i-au sugerat să-l găsească pe Udyr, cel mai puternic purtător al spiritelor din tundră.\nUdyr n-a avut nevoie decât de o clipă pentru a-și da seama de imensa putere a prietenului spiritual al Aurorei, însă elanul era prea rătăcit pentru a reuși să intre în comuniune cu el. În cele din urmă, Udyr a încurajat-o să le ceară ajutorul semizeilor.\nAurora a decis să-l caute întâi pe Ornn, spiritul berbecului. A călătorit prin gheață și zăpadă pentru a studia artefactele discipolilor din Inima Focului, sperând să afle unde îl veneraseră. Doar prin cercetări neobosite a reușit să descopere unde se afla Focul Făurarului, dar acolo unde se aflase odată o mare așezare nu mai erau decât ruine și dărâmături.\nAurora știa însă că aparențele erau înșelătoare. Folosindu-și puterile, a deschis o poartă între tărâmuri, a pătruns în lumea spiritelor și a descoperit forja lui Ornn, unde focul încă ardea cu putere.\nOrnn n-a fost receptiv la noua sa vizitatoare – dar în timp și-a dat seama că și ei, la fel ca și lui, îi plăceau singurătatea și liniștea. Pe măsură ce a început să aibă încredere în ea, Ornn i-a împărtășit numele tovarășului ei de drum: Haestryr. Unul dintre frații lui Ornn, Hestrelk, cum i se spunea demult, era odată un semizeu puternic, dar când zeii străvechi n-au mai fost venerați, mulți semizei își pierduseră identitățile și deveniseră umbre distorsionate ale celor ce erau odată.\nAceastă revelație despre prietenul ei rătăcit a adus-o pe Aurora cu un pas mai aproape de a-l ajuta să se regăsească, dar misiunea ei era departe de a se fi încheiat.\nDe la Ornn a aflat despre Ysjarn, criophoenixul care călăuzea și proteja tărâmul în timp ce îndura un ciclu etern de naștere, viață și moarte. Și, deși îi era greu, Ornn i-a vorbit și despre fratele său, Valhir, a cărui furtună nemiloasă străbate Freljordul în disperarea de a ostoi setea de sânge a Vorrijaardului prin război.\nConvinsă că acești semizei dețineau cheia însănătoșirii lui Hestrelk, Aurora a părăsit Focul Făurarului, iar acum străbate tărâmul material și pe cel spiritual al ținuturilor înghețate în căutarea neobosită a cunoașterii lor."
    },
    "Azir": {
        "name": "Azir",
        "region": "Shurima",
        "image_url": "https://cmsassets.rgpub.io/sanity/images/dsfx7636/universe/869c235b670785d9b5910217f20383812c05e822-1215x717.jpg?accountingTag=LoL",
        "champ_url": "https://universe.leagueoflegends.com/ro_RO/champion/azir/",
        "lore": ""
    },
    "Bard": {
        "name": "Bard",
        "region": "Runeterra",
        "image_url": "https://cmsassets.rgpub.io/sanity/images/dsfx7636/universe/2a460d21993eb31e98d6b3ec7f389b545ff27d7e-1215x717.jpg?accountingTag=LoL",
        "champ_url": "https://universe.leagueoflegends.com/ro_RO/champion/bard/",
        "lore": "Se spune că cei mai mulți locuitori ai tărâmului cosmic își văd căminul ca pe o țesătură colorată și miraculoasă, împletită din cele mai pure fire de lumină stelară. Totuși, o entitate extraordinară de acolo consideră că frumusețea intangibilă și nepieritoare a acestei dimensiuni nu se vede, ci se ascultă: pentru Bard, un trubadur enigmatic și nemuritor, uluitoarea boltă cerească e o simfonie mistică și divină.\nLa începuturi, Bard rătăcea fără sens sau perspectivă printr-un cosmos mut, dar în sinea lui știa că ceva miraculos urmează să-l împlinească la un moment dat. Soarta nu l-a dezamăgit și, odată cu nașterea primelor stele, tăcerea a fost ruptă, iar primele note încântătoare ale creației au răsunat în urechile sale.\nBard a început să cutreiere armoniile învolburate dintre stele alături de niște fărâmițe de inspirație și concepție rămase după crearea lor. De fiecare dată când Bard își folosea vocea pentru a completa opera cosmică, aceste firicele semi-tonale de energie – cunoscute drept mipi – erau atrase către el, formând împreună un acord perfect.\nNu era capodopera lui, dar tot se bucura că a luat ființă.\nDupă un timp, însă, în operă și-a făcut loc o disonanță. La început era așa de slabă, încât Bard ar fi putut s-o rateze, dar dragii lui mipi i-au arătat tot felul de schimbări subtile: eșecul unei schimbări dinamice, o sincopă apărută pe neașteptate, ba chiar și dispariția completă a sunetului din anumite locuri.\nBard a început să caute indicii prin tărâmul cosmic și, la un moment dat, a descoperit sursa acestei disonanțe. Era ceva tare curios – o lume cu propriul ei cântec.\nCreată de o forță magică necunoscută, muzica produsă de Runeterra era la fel de primitivă și haotică precum ființele muritoare care trăiau acolo. Cu toate astea, avea o frumusețe intrinsecă comparabilă cu tunetul din vreme de furtună sau cu clopoțeii de lemn care-i vestesc sosirea. Bard s-ar fi mulțumit să-i aprecieze frumusețea, dar, din păcate, această melodie nu mai era de mult un simplu contrapunct pentru tărâmul cosmic – devenise distructivă. Ceva trebuia făcut.\nBard și mipii lui au aterizat pe Primele Pământuri din Ionia, pătrunzând astfel pe tărâmul fizic. Dintr-o dată, a început să vadă cu urechile; apoi și-a făurit un trup simplu din rămășițele găsite în căruța unui jucător de shawm, printre care și o mască intrigantă, cu trei găuri și o formă circulară.\nTimp de o eră a cutreierat tărâmul, umplându-i de confuzie și bucurie pe toți cei întâlniți în cale; în cele din urmă, a descoperit că situația era mult mai complexă decât își imaginase. În Runeterra își făcuseră loc tot soiul de obiecte cu o putere sălbatică și imprevizibilă, care afectau echilibrul natural al lucrurilor. Întorcându-și privirile înapoi spre ceruri, Bard și-a dat seama că o altă putere din tărâmul cosmic era responsabilă pentru ce se întâmpla, deși nu știa de ce se comportă așa.\nIndiferent de situație, și-a asumat rolul de ocrotitor și a început să adune toate lucrurile care nu-și aveau locul acolo pentru a le trimite undeva unde nu mai puteau face rău nimănui. Deși acesta este doar primul pas către echilibrarea universului, poate fi și singura metodă prin care această lume ar putea fi salvată de ceea ce se ascunde dincolo de ea.\nIar Bard știe ce urmează. Un conflict teribil se apropie, o luptă care se va da nu pe un singur tărâm, ci pe toate; acum, așteaptă momentul propice pentru a alege tabăra corectă."
    },
    "Bel'veth": {
        "name": "Bel'veth",
        "region": "Vid",
        "image_url": "https://cmsassets.rgpub.io/sanity/images/dsfx7636/universe/c9a52ab3970010a032421150e5e011192aa7cfb9-1920x1080.jpg?accountingTag=LoL",
        "champ_url": "https://universe.leagueoflegends.com/ro_RO/champion/belveth/",
        "lore": "Fascinată de lumea existenței și dornică să-și creeze și ea una, Bel'Veth este ca un cancer întunecat care a ajuns la metastază în inima Vidului și care amenință să înghită întreaga Runeterră și să o reconstruiască după chipul și asemănarea ei. Tânjește după experiențe noi, amintiri și concepte în cantități inimaginabile, hrănindu-se cu orașe întregi împreună cu populațiile lor, ca apoi să transforme informația într-o lume enormă și străină căreia îi spune oceanul violet. Nici măcar Vidul nu este în siguranță, deoarece Bel'Veth se întinde în el ca un ocean primordial, forțându-i pe toți să se supună lumii ei... sau să fie distruși.\nDeși Bel'Veth de-abia a apărut în Runeterra, nașterea ei a durat nenumărate milenii, fiind rezultatul final al unei reacții alergice între Vid și o realitate nouă. Dimensiunea odată pură a nimicului plin de pace a fost distrusă irevocabil atunci când s-a născut existența, iar entitățile din Vid au primit o individualitate împotriva voinței lor, atacând timp de ere la rând ca să se apere de șocul și durerea contactului. Deoarece ștergeau din lume tot ceea ce înghițeau, și-au primit numele după ceea ce au lăsat în urma lor – un vid. Dar creaturile au suferit mutații la fiecare contact cu lumea, transformându-se din formele lor odată perfecte în animale hedoniste și violente.\nIar Vidul s-a schimbat împreună cu ele. După fiecare bătălie și incursiune, ceva mai sinistru creștea adânc într-un pântec ascuns în cele mai întunecate colțuri ale tunelurilor odraslelor Vidului... Clădiri, soare, membre proto-umanoide întinse către nimic... Un întreg în care nicio piesă nu se potrivea cu alta... Vidul căpătase o formă nouă și hidoasă. De-a lungul timpului, hrănită atât de oamenii care deschideau rifturi pentru a-și purta războaiele, cât și de Observatorii care încercau să invadeze Freljordul, această blasfemie, acest buzunar de anti-creație a crescut și a înglobat trăsăturile opuse Vechiului Vid: dorința, voința și necesitatea.\nÎn curând, a simțit nevoia unui conducător. Voia ca cineva – sau ceva – să scrie un capitol nou și înfiorător atât în lumea de deasupra, cât și în cea de dedesubt. Cineva care să comunice cu acești ''oameni'', să le spună ce avea să vină, să culeagă recolta emoțiilor și amintirilor lor în timp ce își luptau războiul amarnic și inutil, până când ultimele focuri ale civilizației aveau să moară, iar o nouă eră putea să înceapă.\nAcel conducător avea să fie Bel'Veth. O împărăteasă înspăimântătoare, născută din amintirile, experiențele și emoțiile unui oraș-port, împreună cu oceanul care-l înconjura, pe care le-a devorat în întregime. Mintea lui Bel'Veth cuprinde milioane de ani de cunoaștere perfect conservată, ceea ce o face aproape omniscientă pe măsură ce se pregătește să distrugă atât Runeterra cât și tărâmul înaintașilor ei, Observatorii.\nCând cineva e suficient de norocos încât să-i fie util strategic, Bel'Veth nu minte, nu pune întrebări și nu ascunde adevărul – doar afirmă natura lucrurilor; nu are nevoie să spună mai mult, deoarece natura Vidului face ca victoria să fie aproape sigură. Iar dacă cineva o nemulțumește, acela descoperă repede că forma ei umană e doar o adaptare – cu terminații nervoase, mușchi și ochi – în timp ce-și desfășoară aripile enorme pentru a-și dezvălui adevărata formă monstruoasă.\nÎn mod ironic, shurimanii antici aveau un cuvânt pentru a denumi o astfel de ființă. Acesta s-ar fi putut traduce ca ''Zeitatea uitării'' și se referea la un mit tribal despre o zeitate care avea să distrugă totul fără a urî nimic, pentru a înlocui lumea cu sine însăși. Au numit orașul Belveth după acea zeitate, dar sensul adevărat al cuvântului s-a pierdut după multe sute de ani.\nA fost uitat poate de toți în afară de creatura în care s-a transformat acel oraș."
    },
    "Blitzcrank": {
        "name": "Blitzcrank",
        "region": "Zaun",
        "image_url": "https://cmsassets.rgpub.io/sanity/images/dsfx7636/universe/e165a4174e70d52733061f4aa784d9f489e4fc58-1215x717.jpg?accountingTag=LoL",
        "champ_url": "https://universe.leagueoflegends.com/ro_RO/champion/blitzcrank/",
        "lore": ""
    },
    "Brand": {
        "name": "Brand",
        "region": "Runeterra",
        "image_url": "https://cmsassets.rgpub.io/sanity/images/dsfx7636/universe/16a4f24c55fc3559a62622038b66997f0f7c4092-1215x717.jpg?accountingTag=LoL",
        "champ_url": "https://universe.leagueoflegends.com/ro_RO/champion/brand/",
        "lore": ""
    },
    "Braum": {
        "name": "Braum",
        "region": "Freljord",
        "image_url": "https://cmsassets.rgpub.io/sanity/images/dsfx7636/universe/f7efbb8b5e1d43ac6de01ed939464e845ddbd6f2-1215x717.jpg?accountingTag=LoL",
        "champ_url": "https://universe.leagueoflegends.com/ro_RO/champion/braum/",
        "lore": "Deși încă din copilărie Braum era mult mai voinic decât alți tineri freljordieni, mama lui l-a învățat să nu-și folosească niciodată statura pentru a-i intimida sau necăji pe ceilalți. Femeia venea dintr-o familie de păstori și credea cu tărie că adevăratul curaj însemna să-ți folosești puterea nu ca să domini, ci ca să-i ocrotești pe cei care au nevoie.\nCând Braum era doar un băiețaș, uriașii de gheață au decimat un trib vecin. Și deși membrii săi se înfruptaseră pe nedrept din turmele tribului lui Braum mult timp, mama sa n-a ezitat să se aventureze în tundră, ducându-le blănuri, mâncare și leacuri. La început, Braum n-a înțeles de ce le-a sărit în ajutor, dar după ce acțiunile ei au salvat o mulțime de vieți, cele două triburi s-au aliat pe viață. Atunci a înțeles Braum ce voia să spună mama lui atunci când îi povestea că toți oamenii Freljordului fac parte din aceeași familie, iar în acea zi, a jurat să unească și să aducă laolaltă întreaga familie.\nPe măsură ce Braum a crescut, a devenit limpede faptul că era un Vlăstar al Gheții, deși chiar și printre aceștia, puterea și capacitatea sa de a rezista erau extraordinare. A devenit repede un erou al locului, salvând copiii care cădeau în râpele înghețate și călătorii care erau prinși în viscole și protejând familiile de bestii feroce. Oriunde apărea, lumea știa că va primi un ajutor de nădejde. A devenit astfel un simbol al speranței, cunoscut peste tot pentru firea lui voioasă și râsetul puternic și făcându-și prieteni oriunde mergea.\nÎn cele din urmă, Braum și-a dat seama că era nevoie de el și în teritoriile de dincolo de văile și tundra în care-și trăise viața. Cu lacrimi în ochi, Braum și-a luat adio de la mama lui și a pornit la drum prin Freljord.\nDe-a lungul anilor, s-au născut nenumărate povești despre vitejia și bunătatea lui Braum. Deși majoritatea conțin un sâmbure de adevăr, unele sunt de-a dreptul trase de păr – cum ar fi legenda în care a retezat cu mâinile goale o pădure întreagă într-o singură noapte sau povestea în care a mutat singur o fermă în timpul unei erupții vulcanice.\nO istorisire ceva mai recentă povestește despre cum și-a dobândit Braum scutul uriaș. Se spune că scutul era de fapt ușa fermecată a unei vistierii străvechi, din miezul unui munte. Braum a auzit țipete venind dinăuntru, dar n-a putut sparge ușa. În loc să renunțe, a lovit muntele cu pumnul până a spart piatra și-a pătruns în peșteră, salvând un băiețel trol care fusese prins înăuntru. Apoi a scos poarta din țâțâni, iar de-atunci, o poartă mereu ca scut.\nLa fel ca multe alte legende, și aceasta l-a făcut pe Braum să râdă copios. Cu toate astea, în loc să le contrazică, le acceptă cu brațele deschise. La urma urmei, de ce-ai lăsa adevărul să stea în calea poveștilor care-i inspiră pe alții să fie mai buni și mai generoși?\nNumai el știe cum și-a găsit scutul, dar după ce l-a găsit, a plecat spre Rakelstake, pământul sacru unde o mulțime de triburi se adunaseră pentru a o asculta pe războinica-mamă a avarosanilor, Ashe, despre care se spunea că ar fi reîncarnarea Avarosei. Acolo l-a întâlnit pe Tryndamere, un barbar care voia cu ardoare să-și demonstreze puterea împotriva tuturor celor suficient de curajoși ca să îl înfrunte.\nObservându-l, Braum și-a dat seama că Tryndamere devenea din ce în ce mai dezlănțuit. În timpul unui duel, devenise atât de furios încât părea sigur că-și va ucide adversarul, deși acesta capitulase. În acel moment, Braum a hotărât că lucrurile merseseră prea departe și l-a apărat cu scutul pe luptătorul învins, plantându-se în fața lui Tryndamere și sfidându-l. Barbarul a lovit cu putere, agitându-se și zbătându-se. Când furia i s-a stins, Braum l-a luat cu vorba bună și l-a câștigat de partea lui, iar în scurt timp, au devenit prieteni la cataramă. Unii spun chiar că Braum i-a făcut cunoștință lui Tryndamere cu Ashe. Mai târziu, barbarul s-a căsătorit cu ea, devenind unicul ei Însângerat.\nBraum nu consideră că face parte din niciun trib anume; pentru el, toți freljordienii îi sunt frați și surori. Însă avarosanii l-au primit cu bucurie în rândurile lor, iar pe Ashe o vede drept cea care poate pune capăt luptelor dintre triburile freljordiene. După cum le spune și copiilor, visul lui e ca Freljordul să ajungă într-o bună zi o mare familie unită, ca să se poată retrage undeva unde poate crește animăluțe poro.\nDeși Braum nu consideră că are inamici, de când și-a luat în primire scutul s-a mai răfuit din când în când cu Santinelele Ghețurilor. Cu toate astea, nu înțelege de ce-i poartă pică și nici de ce par așa de interesate de noua lui achiziție..."
    },
    "Briar": {
        "name": "Briar",
        "region": "Noxus",
        "image_url": "https://cmsassets.rgpub.io/sanity/images/dsfx7636/universe/731da6d8643ac159faee6cb308706bbf25230083-1920x1080.jpg?accountingTag=LoL",
        "champ_url": "https://universe.leagueoflegends.com/ro_RO/champion/briar/",
        "lore": "Spre finalul domniei lui, Marele General Boram Darkwill le-a dat Trandafirului Negru și nenumăraților săi hemomanți sarcina de a crea o nouă armă vie. Spre deosebire de experimentele lor necromante de altădată, de data asta aveau să creeze o ființă născută din sânge și hrănită cu el, care să-și poată vâna țintele fără să aibă nevoie de mâncare sau de apă.\nAșa s-a născut Briar.\nCreatorii ei au încercat să obțină un asasin extraordinar, dar s-a dovedit repede că tot ce voia era să mănânce, să mănânce, SĂ MĂNÂNCE! După ce prima ei misiune s-a încheiat într-un eșec sângeros, Trandafirul Negru a decis că Briar era prea periculoasă pentru a fi folosită, dar și prea puternică pentru a fi distrusă. I-au creat un stâlp al infamiei special, pe care l-au sigilat cu un hemolit al cărui rol era s-o țină sub control și s-o ajute să se concentreze. După ce a fost ferecată, Briar a fost folosită în timpul loviturii de stat date de Jericho Swain contra lui Darkwill, împreună cu celelalte arme vii ale Trandafirului Negru.\nGruparea a trimis un îngrijitor alături de ea ca să se asigure că avea să ucidă pe cine trebuie, dar când i s-a dat drumul, Briar l-a devorat imediat. Apoi i-a devorat și pe toți cei din jur în afară de ținta ei, Swain, care a scăpat în timp ce arma vie își înfigea colții și în prieteni, și în dușmani.\nDupă ce a fost capturată cu greu, gărzile lui Swain au reușit să-i reactiveze stâlpul și s-o readucă sub control, reușind s-o transfere în temnița lor.\nSingură în celulă, Briar n-a mai avut nimic la care să se gândească în afară de foame. Deși nu putea muri din cauza ei, absența sângelui o slăbea pe zi ce trecea.\nLa început, a crezut că urletele nebunești pe care le auzea în celulă erau ecourile propriilor ei gânduri înfometate... până când și-a dat seama că se auzeau de la vecini nevăzuți. Reușiseră forțele lui Swain să captureze alte arme vii în timpul loviturii de stat? Acum erau toate întemnițate acolo, după ce fiecare din ele își ratase nu doar misiunea, ci și scopul de a fi?\nVocile cereau sânge – un lucru pe care Briar îl înțelegea foarte bine. Dar nu reușea să le suporte, nu din cauză că urlau atât de des și atât de tare, ci pentru că n-aveau NIMIC altceva de spus. Hemomania lor neclintită era cel mai plictisitor lucru pe care-l întâlnise vreodată.\nOricât de flămândă ar fi fost Briar – și era foarte flămândă – n-a putut să nu se gândească îndelung la gemetele demne de milă ale celorlalți. Ce s-ar fi întâmplat dacă ar fi scăpat de stâlpul infamiei? Oare frenezia ar fi putut s-o facă și mai nebună decât erau vecinii ei? Avea să devină la fel de obsedată și plictisitoare ca toți ceilalți? Ideea era prea oribilă ca să zăbovească prea mult asupra ei, așa că s-a resemnat într-o singurătate apatică.\nAnii au trecut, iar timpul pe care l-a petrecut singură în celulă i-a permis lui Briar să reflecteze asupra ei înșiși și să se gândească la oportunitățile din lumea largă. Se distra trăgând cu urechea la conversațiile gărzilor, inventând noi moduri de a-i bate la cap să-i aducă carne crudă și stând în cumpănă dacă să pună păianjenii care intrau în celula ei să se ia la întrecere sau dacă să-i mănânce.\nÎntr-o zi, când se juca cu stâlpul infamiei, a reușit din întâmplare să slăbească puțin hemolitul, mutându-l într-o poziție în care aproape că o elibera. Briar a înghețat, gândindu-se la vecinii ei hemomanți – avea să devină la fel ca ei? Dar apoi și-a dat seama de ceva. A fi controlată era la fel de periculos ca a fi scăpată de sub control. Cel mai bine era să atingă un echilibru între cele două.\nDupă ce a descoperit mecanismul hemolitului, Briar și-a făcut un plan.\nGărzile se obișnuiseră deja atât de mult cu încercările ei de a le atrage atenția încât, atunci când l-a momit pe un bărbat din rândurile lor aproape de celula ei, nimeni nu i-a observat lipsa decât când era prea târziu. Îi băuse deja sângele, iar în ea se aprinsese un foc care de-abia așteptase să se răspândească.\nBriar era în sfârșit liberă.\nAcum, arma vie străbate veselă străzile Noxusului, cu stâlpul infamiei – până în momentul în care vrea ea să se descătușeze. Trandafirul Negru îi monitorizează parcursul neașteptat în timp ce Briar se obișnuiește cu lumea din afara închisorii, învățând încântată tot ce poate învăța, făcându-și prieteni și descoperind lucruri noi într-o lume pe care de-abia așteaptă s-o simtă pe propria piele."
    },
    "Caitlyn": {
        "name": "Caitlyn",
        "region": "Piltover",
        "image_url": "https://cmsassets.rgpub.io/sanity/images/dsfx7636/universe/09b3e27b82ad338c0fe2dd7699bc3883c7281c33-1920x1133.jpg?accountingTag=LoL",
        "champ_url": "https://universe.leagueoflegends.com/ro_RO/champion/caitlyn/",
        "lore": "Născută într-un clan de negustori bogați și influenți, Caitlyn Kiramman a deprins repede subtilitățile societății piltoveriene, însă a preferat să-și petreacă timpul în zonele sălbatice din afara orașului. Era la fel de pricepută în a naviga cercurile elitelor bogate din Orașul Progresului pe cât era în a urmări căprioare prin pădure, și putea nimeri cu muscheta tatălui ei păsările care zburau peste cartierul negustorilor sau ochiul unui iepure de la o sută de pași distanță.\nCele mai mari avantaje ale ei erau însă inteligența și dorința de a învăța de la părinții ei, care au ajutat-o să înțeleagă diferența dintre bine și rău, chiar dacă ducea o viață confortabilă și plină de privilegii. Mama ei era una dintre controloarele financiare de rang înalt din Clanul Kiramman și o avertiza mereu pe Caitlyn să nu le lase sedusă de Piltover și de promisiunile trufașe ale orașului, care puteau seduce și împietri și cea mai blândă inimă. La început, Caitlyn n-a prea luat-o în seamă, deoarece Piltoverul era un loc care o întâmpina cu frumusețea și ordinea sa de fiecare dată când se întorcea din sălbăticie.\nÎnsă toate acestea aveau să se schimbe peste câțiva ani, de Ziua Progresului.\nCând s-a întors în oraș, Caitlyn și-a găsit casa goală și răscolită. Servitorii familiei erau toți morți, iar părinții ei dispăruseră fără urmă. După ce s-a asigurat că nimeni nu mai putea intra în clădire, a pornit imediat în căutarea părinților ei.\nSă iei urma prăzii care se ascunde într-un oraș e un lucru diferit față de vânatul fiarelor în sălbăticie, dar Caitlyn a reușit să-i găsească unul câte unul pe cei care-i invadaseră casa. Până la urmă, mergând pe urmele făptașilor, a ajuns la un adăpost secret, în care mama și tatăl ei erau torturați pentru a smulge informații de la ei. Caitlyn i-a salvat la adăpostul întunericului și i-a avertizat pe Gardienii din Piltover... dar nici măcar unul dintre cei care-i răpiseră nu știau cine îi angajase de fapt; știau doar de un intermediar a cărui inițială era C.\nCaitlyn și părinții ei au început să-și reclădească viața... dar ceva fundamental se schimbase. Mama ei, mai ales, nu mai putea face față politicii și duplicității necesare unei vieți în clan și a renunțat la rolul ei prestigios, lăsând în urmă un gol în conducerea Kiramman. Deși Caitlyn își iubea mult părinții, nu-și dorea deloc să ia locul mamei ei și nici să învețe meseria de făurar a tatălui ei.\nS-a concentrat în schimb pe intrigile care îl înconjurau pe misteriosul ''C''. Folosindu-și abilitățile învățate la vânătoare, și-a deschis un birou de detectiv particular și și-a făcut repede un renume ca fiind capabilă să găsească orice și pe oricine. Pentru a-i sărbători succesul, părinții i-au făurit o pușcă hextech, o adevărată operă de artă, cu o acuratețe mai mare decât a oricărei alte muschete. Arma putea folosi mai multe tipuri de gloanțe specializate și se putea modifica ușor pe teren.\nDupă un caz deosebit de traumatizant care a implicat un dispozitiv hextech dispărut și un număr de copii răpiți, Gardienii i-au cerut ajutorul lui Caitlyn.\nLe fusese recomandată de unul dintre membrii grupării lor, care avea și el o afinitate pentru cazuri mai neobișnuite, iar în urma bătăliei contra unei mici armate de himere rebele aflate în slujba unui chim-cercetător care înnebunise de la propriile experimente, i s-a propus o slujbă oficială de șerif. La început, Caitlyn a refuzat, dar apoi și-a dat dea seama că, folosind resursele Gardienilor, avea mai multe șanse să descopere identitatea reală a lui ''C''.\nÎn timp, Caitlyn a devenit un ofițer foarte respectat în rândurile Gardienilor, străduindu-se mereu să facă din Piltover un oraș mai bun și mai sigur. Recent, și-a găsit o nouă parteneră: o recrută din Zaun, dura și nesăbuita Vi. Nimeni nu știe cum s-au întâlnit și s-au aliat atât de eficient două persoane atât de diferite, dar perechea e însoțită de zvonuri care mai de care mai neobișnuite și de speculații atât printre Gardieni, cât și printre indivizii pe care-i târăsc la închisoare.\nCe nu știe Caitlyn, însă, este că și ''C'' stă cu ochii pe ea... mai ales de când investigațiile ei o conduc din ce în ce mai aproape de adevăr."
    },
    "Camille": {
        "name": "Camille",
        "region": "Piltover",
        "image_url": "https://cmsassets.rgpub.io/sanity/images/dsfx7636/universe/c5706cb3e60e90c8a80edc4630f66fb9967a7b2c-1024x616.jpg?accountingTag=LoL",
        "champ_url": "https://universe.leagueoflegends.com/ro_RO/champion/camille/",
        "lore": "Clanul Ferros știe ce-nseamnă sacrificiul.\nCea mai mare parte a averii familiei se datora unui cristal rar, obținut de la brackerni, creaturi care trăiesc în Shurima. Aceste hex-cristale sau ''cristale primordiale'' aveau o putere pe care, până atunci, doar cei cu abilități magice înnăscute o putuseră stăpâni. Elicia, stră-strămătușa lui Camille, își pierduse un braț în timpul unei prime expediții, iar sacrificiul său inspirase motto-ul familiei Ferros: ''Pentru familie, dau totul''.\nÎnsă brackernii erau o resursă finită, iar familia lui Camille s-a văzut nevoită să augmenteze cristalele acumulate. Investind pe ascuns în chimtech și alchimie runică, familia Ferros a reușit să creeze niște hex-cristale sintetice, mai puțin puternice, dar mai ușor de obținut.\nÎnsă consecințele n-au întârziat s-apară, iar despre producția acestor cristale se zvonea de ceva vreme că era una dintre cauzele principale ale Cenușii din Zaun. Mai mult, clanul Ferros a reușit să-și mențină monopolul asupra acestei resurse neprețuite folosind spionajul, intimidarea și crima, asigurându-și astfel linia de producție în Zaun și menținând locul familiei în prestigioasa Casă a Alizeelor din Piltover.\nFiind copilul cel mai mare al liderilor clanului Ferros, Camille a avut parte de o educație aleasă. A avut profesori excepționali, a învățat să vorbească mai multe limbi străine și să cânte cu virtuozitate la celovină. De asemenea, a învățat să citească și să scrie în shurimana antică ajutându-și tatăl la săpături în Valea Odyn.\nConform tradiției, unul dintre copiii mai mici prelua rolul de inteligențiar principal al familiei, protejându-i interesele și colaborând cu conducătorul clanului pentru a asigura succesul celor de-un sânge cu el prin orice mijloc necesar. Însă, Stevan, fratele mai mic al lui Camille, era firav din naștere, iar sora lui i-a luat locul. Stevan a urmărit-o cu invidie de-a lungul anilor cum s-a antrenat, devenind expertă în lupte, misiuni de spionaj și interogări.\nCând avea 25 de ani, Camille și tatăl ei au fost atacați de o bandă de tâlhari augmentați, care-ncercau să pună mâna pe secrete comerciale profitabile. Rănile tatălui ei s-au dovedit fatale, iar mama lui Camille s-a stins la scurtă vreme după el. Titlul de conducător al clanului i-a revenit lui Stevan, care, nerăbdător să se afirme ca lider, a dublat eforturile de cercetare ale clanului în domeniul augmentărilor umane cu tehnologie hextech.\nDupă un an de doliu, Stevan a supravegheat inițierea lui Hakim Naderi, un tânăr cristalograf din Bel'zhun cu mult potențial, ca făurar-șef al familiei.\nCamille i-a cerut lui Hakim să-i augmenteze corpul cu tehnologia hextech. Hakim\ns-a îndrăgostit pe loc de ea și, pregătind procesul și petrecând timp împreună, la povești despre nisipurile Shurimei, Camille și-a dat seama că-i împărtășea sentimentele. Aventura dintre ei a devenit tot mai nechibzuită, pe măsură ce se apropiau de ziua augmentării și, implicit, de sfârșitul relației lor. Hakim avea să se ocupe de alte proiecte, iar Camille urma să se întoarcă la responsabilitățile ei de inteligențiar principal. Dar Hakim era îngrijorat că în timpul operației avea să facă o incizie prea adâncă în inima lui Camille și să-i înlăture umanitatea.\nCu câteva zile înainte de operație, Hakim a cerut-o în căsătorie și a implorat-o să fugă cu el în lume. Pentru prima oară în viața ei, Camille se confrunta cu o dilemă sfâșietoare.\nStevan însă n-avea nicio remușcare, având nevoie de Camille pentru a-și executa viziunea. Când a aflat că Hakim o ceruse de soție în secret, Stevan a născocit un plan, înscenând un atac asupra sa într-o zi în care știa că Hakim și Camille urmau să fie împreună. Când și-a văzut fratele plin de sânge și de vânătăi, Camille și-a dat seama că atunci când inteligențiarul se lasă distras, orice se poate întâmpla.\nHakim a insistat să fugă cu el, dar ea nu i-a dat ascultare. Pentru familie, ar fi dat totul. Camille a pus capăt relației cu Hakim și a insistat să fie augmentată.\nFăurarul era singurul care o putea opera în siguranță, așa că i-a extras el însuși inima lui Camille și a înlocuit-o cu tehnologie hextech. Apoi a plecat. Când s-a trezit, Camille era singură în laboratorul pe care-l împărțise cu Hakim.\nS-a dedicat muncii sale, adăugându-și tăișuri la picioare, cârlige la șolduri și multe alte modificări minore, ceea ce i-a determinat pe unii să se-ntrebe cât mai rămăsese din fata de altădată. Clanul Ferros a continuat să acumuleze putere și bani, iar misiunile lui Camille au devenit din ce în ce mai periculoase și violente.\nMulțumită inimii hextech, Camille nu putea îmbătrâni. Însă acest lucru nu era valabil și pentru fratele ei. Trupul lui Stevan a devenit tot mai slab, dar asta nu l-a făcut să renunțe la conducerea clanului.\nÎn cele din urmă, Camille a descoperit cât de profund o trădase Stevan și a realizat că uneltirile lui nu mai reprezentau interesele familiei. În acel moment, a lăsat deoparte și ultimele sentimente pe care le nutrea pentru fratele ei.\nDupă ce a numit-o conducătoare a clanului pe strănepoata ei preferată, acum Camille se ocupă atât de afacerile externe ale familiei, cât și de operațiunile sale mai obscure. Gata să rezolve și cele mai... dificile probleme ale clanului, Camille și-a acceptat complet transformarea supraumană și tot ce implică aceasta, însă în inima ei hextech se mai strecoară din când în când o melancolie stranie, care s-ar putea dovedi problematică.\nIndiferent, Camille refuză să stea degeaba și-și umple timpul executând impecabil misiuni de spionaj industrial, savurând câte-o ceașcă de ceai fierbinte și făcând plimbări lungi prin Cenușa din Zaun."
    },
    "Cassiopeia": {
        "name": "Cassiopeia",
        "region": "Noxus",
        "image_url": "https://cmsassets.rgpub.io/sanity/images/dsfx7636/universe/f1991d2eb2a3f9543897c95278c31f6e56670588-1215x717.jpg?accountingTag=LoL",
        "champ_url": "https://universe.leagueoflegends.com/ro_RO/champion/cassiopeia/",
        "lore": "Cea mai tânără fiică a generalului Du Couteau, Cassiopeia, a avut parte de o viață privilegiată și plină de oportunități ca membră a unei case nobile din Noxus. Încă de mică, avea o minte ageră și mult talent la vorbe. În timp ce Katarina, sora ei, avea să devină o războinică desăvârșită sub instruirea tatălui lor, Cassiopeia urma să calce pe urmele mamei ei, Soreana.\nGeneralul Du Couteau era un erou al expansiunii noxiene în Shurima și în cele din urmă a decis să-și aducă familia mai aproape de el, în orașul de pe coastă Urzeris, într-o casă de lângă cea a guvernatorului. Ajunsă pe un tărâm străin și înconjurată de necunoscuți, Cassiopeia a rămas aproape de mama ei și a învățat multe despre politică, diplomație și influență subtilă. Când a mai crescut, Cassiopeia a început să observe că mama ei avea preocupări politice ascunse, care nu se aliniau cu interesele imperiului...\nÎntr-o bună zi, pe neașteptate, Soreana s-a prăbușit în casa familiei – o persoană necunoscută îi otrăvise peria cu venin caustic, care aproape că a ucis-o. Generalul Du Couteau știa foarte bine metodele asasinilor, așa că și-a concediat toți servitorii, lăsându-le pe soția și fiicele sale singure într-o casă goală.\nDeși Cassiopeia era încă un copil, nu a plecat de lângă patul mamei ei. A durat luni bune până când Soreana s-a însănătoșit, iar în acel timp legătura dintre cele două a devenit mai puternică decât oricând.\nCând generalul a fost rechemat în Noxus pentru a se pregăti pentru mult așteptata invazie a Ioniei, a luat-o cu el și pe Katarina, dar Cassiopeia a rămas în Urzeris. Decizia parcă a luat o piatră de pe inima Soreanei, care i-a mărturisit fiicei ei că făcea parte dintr-o societate secretă clandestină, cunoscută sub numele de ''Trandafirul negru''. Această grupare călăuzea imperiul de secole întregi și, într-un final, reușise să-și extindă influența și în Shurima.\nAcum că soțul ei nu o mai putea urmări îndeaproape, Soreana se putea ocupa de adevăratele sale îndatoriri.\nPe măsură ce au trecut anii, cu ajutorul mamei ei, Cassiopeia s-a transformat într-o tânără nemaipomenit de frumoasă, șireată și inteligentă; un singur lucru îi lipsea: empatia. Pentru ea, oamenii din jur erau doar unelte cu care să-și atingă mijloacele; iar după ce îi folosea, se descotorosea rapid de ei.\nCassiopeia a fost primită în Trandafirul negru când de-abia atinsese vârsta maturității, datorită faptului că a reușit să-i găsească și să-i elimine pe cei care plănuiseră moartea mamei sale. Viteza și eficiența ei au uimit-o până și pe Soreana, iar Cassiopeia a eliminat toate urmele activității ei – și pe toți intermediarii pe care-i folosise. De-abia apoi i s-a permis să afle care era planul societății în privința Shurimei. Cu ajutorul nesfârșitelor resurse ale familiei sale, a făcut mai multe expediții în deșert, unde a jefuit o serie de ruine antice cu ajutorul lui Sivir, o mercenară din partea locului.\nȘi-a întețit și mai mult eforturile când în Urzeris au ajuns niște vești din capitală. Marele General Boram Darkwill fusese înlăturat de către Jericho Swain, iar câteva case nobile aleseseră să susțină lovitura de stat; printre ele se număra și Du Couteau.\nTrădarea soțului ei a umplut-o de indignare și dezgust pe Soreana. Temându-se pentru siguranța membrilor Trandafirului negru și cuprinsă de o disperare crescândă, a trimis-o pe Cassiopeia să găsească puterea divină cu ajutorul căreia Shurima devenise de neînfrânt în vremurile de demult. Cassiopeia a jurat că nu avea să se întoarcă fără o armă potrivită pentru viitorul război secret.\nAceastă misiune urma s-o schimbe pentru totdeauna. După ce a descoperit o criptă demult uitată a legendarilor iluminați, a realizat că nici puterea pe care o căuta nu era departe, dar înainte să pună mâna pe ea, voia să-i elimine pe toți cei care luaseră parte la expediție. Sivir, călăuza, i-a căzut prima victimă, dar apoi un gardian antic al mormintelor s-a ridicat din neant și și-a înfipt colții în Cassiopeia.\nMezina Du Couteau a fost copleșită de veninul ocult, iar soldații pe care-i angajase au purtat-o înapoi spre casă prin deșert în timp ce se zvârcolea de durere, iar trupul i se transforma în ceva inimaginabil.\nAjunsă înapoi în Urzeris, Cassiopeia s-a închis într-o criptă nefolosită a familiei ei, unde a răbdat agonia incredibilă a transformării. Frumoasa și inteligenta fiică a Soreanei Du Couteau a dispărut, înlocuită de o creatură monstruoasă, asemănătoare unui șarpe, care se ascundea în umbre, scuipa venin și putea zdrobi piatra la fel de ușor ca sticla.\nPreț de săptămâni întregi, Cassiopeia a plâns, jelind viața pe care-o pierduse, dar apoi lacrimile i s-au uscat. A reușit să iasă din adâncurile disperării, hotărâtă să-și accepte soarta – ba poate chiar și să se bucure de ea. Nu era iluminarea pe care și-o dorise, dar reușise să dezgroape magia anticilor zei shurimani. Cu fiecare zi, puterea dinlăuntrul ei era din ce în ce mai mare, iar Cassiopeia a hotărât s-o folosească în interesul Trandafirului negru, exact cum plănuise împreună cu mama ei.\nDar exact ce avea să devină, nici măcar Cassiopeia nu putea ghici."
    },
    "Cho'gath": {
        "name": "Cho'gath",
        "region": "Vid",
        "image_url": "https://cmsassets.rgpub.io/sanity/images/dsfx7636/universe/b5b1910f31e78d7b71c828da516b417146b62d4a-1215x717.jpg?accountingTag=LoL",
        "champ_url": "https://universe.leagueoflegends.com/ro_RO/champion/chogath/",
        "lore": "Între dimensiuni și între lumi există un loc aparte. Unii îi spun ''Transcendentul'', iar alții ''Necunoscutul''. Însă cei care îl cunosc cu adevărat îi spun ''Vidul''. În ciuda numelui său, Vidul nu este gol, ci e locuit de ființe de coșmar, orori pe care mintea omenească nu le poate cuprinde. Cho'Gath e o creatură născută din Vid, atât de înspăimântătoare încât mulți nici nu îndrăznesc să-i rostească numele. Cei asemenea lui au săpat necontenit în barierele dintre dimensiuni, creând fisuri spre Runeterra, tărâmul unde caută să-și dezlănțuie propria versiune a paradisului: groaza și teroarea. Acestor creaturi li se spune ''Odraslele Vidului'' și sunt atât de străvechi și îngrozitoare încât toate cunoștințele despre existența lor au fost pur și simplu șterse din paginile istoriei. Se spune că Odraslele Vidului comandă armate uriașe de arătări de coșmar în lumile de dincolo și că au fost izgonite din Runeterra printr-o formă foarte puternică de magie, acum pierdută.\nDacă aceste povești sunt adevărate, atunci și zvonurile născute din ele trebuie să fie reale, și anume că într-o bună zi aceste ființe se vor întoarce. O forță malefică mocnește deja în Icathia. Cho'Gath este o creatură diabolică și violentă, care face să tremure chiar și sufletele celor mai curajoși eroi. Mai rău, pare să se hrănească cu victimele lui, crescând și devenind mai puternic cu fiecare ospăț. Este o creatură inteligentă, poate chiar foarte inteligentă, semn că Vidul nu este populat cu monștri fără rațiune."
    },
    "Corki": {
        "name": "Corki",
        "region": "Orașul bandle",
        "image_url": "https://cmsassets.rgpub.io/sanity/images/dsfx7636/universe/5bf51137ae5bdf98b83e2e791f6c288d6121470d-1215x717.jpg?accountingTag=LoL",
        "champ_url": "https://universe.leagueoflegends.com/ro_RO/champion/corki/",
        "lore": "După ce Heimerdinger și tovarășii lui yordle au emigrat în Piltover, cu toții au îmbrățișat știința ca mod de viață și au contribuit imediat cu câteva descoperiri remarcabile în comunitatea tehnomaturgică. Se știe că neajunsurile fizice ale rasei yordle sunt compensate cu vârf și îndesat de sârguința de care dă dovadă. Iar Corki, bombardierul curajos, și-a cucerit renumele după ce a pilotat prototipul unei invenții spectaculoase: un elicopter de avangardă pentru misiuni de recunoaștere, care urma să devină arma de căpătâi a Forțelor Armate din Orașul Bandle (FAOB). Alături de escadronul lui, ''Zburătorii Veseli'', Corki se ridica zilnic deasupra Valoranului, survolând peisajul și făcând acrobații aeriene, spre deliciul spectatorilor.\nCorki e cel mai renumit dintre Zburătorii Veseli. Nu clipește în fața pericolelor și dă dovadă de un curaj vecin cu nebunia. A luptat în multe misiuni, oferindu-se adesea voluntar pentru incursiuni în teritoriul inamicilor, fie pentru a aduna informații, fie pentru a transmite mesaje dincolo de zone periculoase. Se simțea cel mai bine când se afla în pericol, iar cea mai mare plăcere a lui erau întrecerile matinale. Fiind mai mult decât un pilot îndemânatic, Corki a adus diverse modificări elicopterului său și l-a echipat cu un întreg arsenal. Unii speculează chiar că anumite arme din dotarea lui sunt mai mult spectaculoase decât funcționale. Când luptele deschise au încetat, Corki s-a văzut nevoit să intre în rezervă. Se simțea ''cu motoarele oprite și fără combustibil''. A încercat să lucreze ca acrobat cascador, zburând nebunește prin canioane, însă nimic nu se compară cu mirosul reconfortant de praf de pușcă explodând prin aer în jurul lui."
    },
    "Darius": {
        "name": "Darius",
        "region": "Noxus",
        "image_url": "https://cmsassets.rgpub.io/sanity/images/dsfx7636/universe/bd6bd9efb4295687e683fd97d67a509d3ed6c26f-1215x717.jpg?accountingTag=LoL",
        "champ_url": "https://universe.leagueoflegends.com/ro_RO/champion/darius/",
        "lore": ""
    },
    "Diana": {
        "name": "Diana",
        "region": "Targon",
        "image_url": "https://cmsassets.rgpub.io/sanity/images/dsfx7636/universe/c3c3198b3ffb3d419b0963c5a5a631a4aa9a831b-1215x717.jpg?accountingTag=LoL",
        "champ_url": "https://universe.leagueoflegends.com/ro_RO/champion/diana/",
        "lore": "Locul Dianei nu era pe Muntele Targon. Un grup de vânători o găsise zgribulită, între părinții ei, care fuseseră răpuși de ger. Nu erau de prin părțile locului și călătoriseră ceva ca să ajungă acolo. Vânătorii, care făceau parte din triburile ultimului soare, cunoscute și drept Rakkor, o aduseseră la templu și o crescuseră ca pe una de-a lor.\nLa fel ca toți solarii, Diana a avut parte de o educație fizică și dogmatică severă și riguroasă. Însă, spre deosebire de toți ceilalți, Diana era hotărâtă să afle de ce credeau solarii ceea ce credeau și ce se ascundea în spatele acestei credințe și își petrecea serile devorând cărțile din biblioteci la lumina lunii. Însă cu cât afla mai multe, cu atât avea mai multe întrebări, iar aforismele cu care-i răspundeau dascălii nu-i potoleau deloc curiozitatea.\nCând a descoperit că din unele volume lipseau capitole întregi despre lună, profesorii au pedepsit-o aspru, intenționând să-i frângă spiritul și s-o aducă pe calea cea dreaptă. Ceilalți acoliți au început și ei să-i ocolească mai întâi întrebările, apoi pe ea.\nDe-a lungul acestor ani marcați de o izolare confuză și frustrantă, o singură persoană i-a stat alături: Leona, cea mai credincioasă prietenă a ei. De multe ori, cele două aveau dezbateri aprinse, și, deși nici una nu putea să-i schimbe părerea celeilalte, între ele s-a creat o legătură strânsă.\nApoi, într-o noapte, Diana a descoperit o nișă ascunsă în adâncul muntelui. Lumina lunii se revărsa pe pereții săi, dezvăluind imagini cu soarele și luna, și cu soldați îmbrăcați în armuri aurii și argintii, adunați pe cel mai înalt pisc al Targonului. Încântată de descoperirea ei, Diana s-a întors să-i spună și Leonei adevărul: până la urmă, soarele și luna nu erau inamici!\nÎnsă Leona n-a reacționat așa cum s-ar fi așteptat Diana.\nA rugat-o să ignore și să uite ce văzuse, avertizând-o în privința consecințelor pe care le sufereau ereticii. Diana n-o mai văzuse niciodată atât de sumbră pe prietena ei.\nFrustrarea o rodea pe dinăuntru. Ajunsese la capătul cunoașterii solarilor și nici măcar Leona nu voia s-o asculte. Oare ce ascundeau solarii? Cu trecerea timpului, Diana a devenit din ce în ce mai convinsă că singurul loc unde-ar fi putut afla ceea ce căuta era piscul Muntelui Targon.\nUrcușul i-a testat toate limitele, iar timpul a părut că îngheață în loc. Pentru a supraviețui, și-a pus nădejdea în însoțitoarea ei de pe cer și în aflarea răspunsurilor care-ar fi completat cunoașterea solarilor și i-ar fi făcut mai buni.\nCând a ajuns pe pisc, a fost întâmpinată de cea mai luminoasă și plină lună pe care-o văzuse vreodată. După o clipă, o coloană de lumină s-a pogorât asupra ei, iar Diana a simțit o prezență punând stăpânire pe ea, împărtășindu-i fragmente din trecut și cunoaștere despre o altă ramură a credinței Rakkor, lunarii. Diana și-a dat seama că prezența pe care o simțea nu putea fi decât unul dintre Aspectele legendare, care o alesese să-i fie gazdă.\nCând lumina s-a risipit, putea gândi din nou cu mintea ei. A descoperit că era îmbrăcată în armură și că ținea în mână un tăiș în formă de semilună, iar părul ei odată negru era acum de un argintiu strălucitor. Dar nu era singură pe munte – Leona era și ea acolo, îmbrăcată într-o armură aurie și înarmată cu o sabie și un scut, luminoase ca zorii.\nDiana a simțit o bucurie nemărginită la gândul că poate împărtăși acest moment revelator cu prietena ei, dar Leona voia doar s-o aducă înapoi. Diana a implorat-o să rămână cu ea și să clădească împreună acest nou viitor. Însă Leona a refuzat-o, iar în curând între cele două s-a iscat o luptă titanică, o încrâncenare între lumina Lunii și focul soarelui.\nTemându-se că se va pierde pe sine în puterea Aspectului, Diana a ales să fugă de pe munte. Însă acum știa cu siguranță că avusese dreptate să conteste învățăturile solarilor. Venise vremea să le ceară socoteală și să le arate cât de mult greșeau.\nDupă ce a trecut de gardienii Ra'Horak, Diana a pătruns în camerele înalților preoți. Le-a povestit ce aflase despre lunari, dar preoții, cuprinși de groază, au acuzat-o de blasfemie, au numit-o eretică și au încercat s-o condamne pentru a se fi închinat falșilor zei. Pe Diana a cuprins-o furia, iar puterea Aspectului, pe care-o purta în trup, a izbucnit într-o explozie colosală de lumină selenară. Speriată, Diana a părăsit templul, lăsând în urma ei un șir lung de cadavre.\nAcum, mânată de viziuni neclare și crâmpeie de cunoaștere antică, luptă pentru singurele certitudini pe care le mai are: faptul că lunarii și solarii n-ar trebui să fie dușmani și că pentru ea există un scop mai înalt decât a sluji în rândurile solarilor de pe Muntele Targon.\nȘi, deși nu știe care este acel scop, îl va căuta indiferent de prețul plătit."
    },
    "Dr. mundo": {
        "name": "Dr. mundo",
        "region": "Zaun",
        "image_url": "https://cmsassets.rgpub.io/sanity/images/dsfx7636/universe/326545c5cf571981bff487ab158bca6b08c9d28d-1215x717.jpg?accountingTag=LoL",
        "champ_url": "https://universe.leagueoflegends.com/ro_RO/champion/drmundo/",
        "lore": "Saloanele infamului spital de nebuni din Zaun sunt străbătute de un singur individ monstruos. Metodele sale sunt neortodoxe, fierăstrăul de oase îi e ascuțit, iar pacienții îi sunt terifiați, pentru că acest om nu este doctor decât în propriile lui fantezii.\nDeși adevăratul lui nume s-a pierdut în negura timpului și a amintirilor, Dr. Mundo era odată agentul unuia dintre cei mai puternici baroni chimici din Zaun. Era amabil, gălăgios și remarcabil de binevoitor pentru cineva care își câștiga traiul de pe urma intimidării fizice. Găsea mereu câte o poreclă prietenoasă pentru cei din jur și îi bătea prietenește pe spate, rareori dându-și seama când călca pe cineva pe bătături. Astfel că n-a durat prea mult până când a reușit să-și înfurie la culme șeful.\nHotărât să le arate tuturor ce se întâmpla cu cei care nu-i arătau respectul cuvenit, baronul chimic l-a internat la Spitalul de Nebuni Osweld, un loc al tratamentelor inumane și remediilor discutabile. Baronul a privit satisfăcut cum agentul lui a fost îmbrăcat într-o cămașă de forță și târât în celula cea mai sigură a spitalului.\nPe măsură ce au trecut lunile, agentul a suferit orori de nedescris din partea ''îngrijitorilor'' săi. Tratamentele experimentale erau aplicate fără urmă de interes pentru bunăstarea pacientului. I-au împuns nervii cu ace, i-au tăiat lobii și i-au administrat medicamente netestate în cantități mari. Agentul a început să se schimbe, iar trupul lui deja masiv s-a umplut de mușchi. Însă creierul lui a avut o soartă mult mai rea. Pe măsură ce și-a pierdut toate amintirile vechii lui vieți, a încercat să înțeleagă totuși lumea crudă din jurul lui. S-a uitat la cămașa de forță în care-l țineau. Deși era veche, semăna cu halatele albe ale personalului medical care-l înconjura.\nCitind greșit cuvintele de pe propria uniformă, și-a asumat un nou nume și o nouă profesie.\n''Precis sunt și eu doctor. Altfel de ce aș fi în spital?'' și-a zis el. ''Iar cei din jur... sunt pacienții mei.''\nÎn cele din urmă a sosit ziua în care baronul chimic a sosit ca să-și externeze fostul agent. Spre surprinderea lui, n-a găsit pe nimeni la recepție. Holurile erau goale și cufundate într-o tăcere de moarte, cu excepția unui bolborosit incoerent al unui pacient dement dintr-un salon de la capătul coridorului.\nBaronul a intrat în salon și priveliștea l-a îngrozit. Pe podea erau nenumărate cadavre, atât ale medicilor și asistentelor, cât și ale pacienților, toate dezmembrate și desfigurate atât de rău încât nu puteau fi recunoscute. Deasupra lor stătea un monstru enorm și mov care bolborosea neinteligibil. Limba enormă și albastră i se rostogolea afară din gura căscată. Mușchii umflați îi pulsau grotesc prin hainele prea mici, iar în pumn ținea strâns mânerul unui fierăstrău chirurgical. Baronul s-a făcut alb la față când a văzut chipul monstrului și și-a recunoscut fostul agent.\nAgentul, care nu-și mai amintea deloc de fostul lui șef, a văzut doar un alt pacient care avea nevoie de tratament. Creatura mov s-a îndreptat greoi spre baronul chimic, fluturând cu entuziasm fierăstrăul de oase. Baronul și-a scos pistolul chimtech și a tras. Glonțul a trecut prin corpul enorm din fața lui, făcând monstrul să se împleticească...\nDar doar pentru o clipă.\nGaura din trupul lui s-a închis rapid, iar peste rană au crescut instantaneu mușchi noi. Monstrul s-a oprit, s-a uitat întrebător la baron, apoi a zis, ''Tu bolnav. Trebe ajutor!''\nImitând ceea ce văzuse de nenumărate ori la fostul personal medical al spitalului, agentul l-a aruncat pe baron pe o targă din apropiere, i-a legat brațele și și-a pregătit instrumentele pentru operație. Baronul chimic a pălit când și-a dat seama ce soartă teribilă îl aștepta.\nOperația care a urmat, ca atâtea altele înainte și după ea, nu s-a încheiat cu succes. Proaspătul doctor a aruncat rămășițele celui mai nou pacient al său în grămada de pe podea. Deși era trist că nu putea salva pe nimeni, știa că făcuse tot posibilul pentru ei. Oricum, avea să aibă și alte ocazii. În Zaun erau foarte mulți bolnavi care aveau nevoie să fie vindecați. Zâmbetul i-a revenit pe chip și a plecat pe străzile orașului să caute noi pacienți."
    },
    "Draven": {
        "name": "Draven",
        "region": "Noxus",
        "image_url": "https://cmsassets.rgpub.io/sanity/images/dsfx7636/universe/1b9079d79643c08bc25c143418b96c5883d48b52-1215x717.jpg?accountingTag=LoL",
        "champ_url": "https://universe.leagueoflegends.com/ro_RO/champion/draven/",
        "lore": ""
    },
    "Ekko": {
        "name": "Ekko",
        "region": "Zaun",
        "image_url": "https://cmsassets.rgpub.io/sanity/images/dsfx7636/universe/582abd081125c2ef8f47609bc42a9f1bb71782fb-1215x717.jpg?accountingTag=LoL",
        "champ_url": "https://universe.leagueoflegends.com/ro_RO/champion/ekko/",
        "lore": ""
    },
    "Elise": {
        "name": "Elise",
        "region": "Insulele umbrelor",
        "image_url": "https://cmsassets.rgpub.io/sanity/images/dsfx7636/universe/7b72ce48ede875d47c4877de71f8aa53da8b8bbb-1215x717.jpg?accountingTag=LoL",
        "champ_url": "https://universe.leagueoflegends.com/ro_RO/champion/elise/",
        "lore": "Elise s-a născut în urmă cu multe veacuri în Casa Kythera, una din cele mai vechi familii din Noxus. De tânără, și-a dat seama de puterea pe care o are frumusețea asupra celor slabi de înger.\nCând a atins vârsta maturității, a fost curtată de Berholdt, moștenitorul Casei Zaavan. Mulți s-au opus uniunii, deoarece ar fi mărit puterea Casei Kythera în detrimentul Casei Zaavan, dar Elise a reușit în cele din urmă să-l prindă în mreje pe viitorul ei soț și i-a învins prin manipulări șirete pe cei care i se împotriveau.\nCe nu știa Elise era că această căsătorie politică fusese plănuită cu mulți ani în urmă de forțe ascunse, care lucrau din umbră pe tot teritoriul imperiului. Berholdt Zaavan era un simplu pion într-un joc mult mai vast. Chiar și așa, nimeni nu se aștepta ca Elise să ajungă să-l domine atât de categoric. Berholdt rămăsese oficial capul familiei sale, dar toată lumea știa cine era adevăratul lider, iar de-a lungul timpului a început să devină din ce în ce mai nemulțumit de intervențiile soției lui.\nÎntr-o seară, pe când lua cina cu Elise în tăcerea de gheață ce ajunsese să domnească peste căminul lor, Berholdt i-a dezvăluit soției sale că îi otrăvise vinul și i-a cerut să se retragă din societate și să-l lase să preia puterea. Știind că antidotul trebuia să fie prin preajmă, Elise și-a jucat impecabil rolul de soție cuprinsă de remușcări. A plâns și l-a implorat s-o ierte, iar când bărbatul a lăsat garda jos, a pus mâna pe un cuțit și i l-a înfipt în inimă.\nElise a reușit să găsească antidotul la timp ca să-și salveze viața, dar a zăcut la pat săptămâni întregi... iar în acea perioadă a primit vizita Femeii Palide.\nMisterioasa conducătoare a grupării Trandafirul Negru i-a povestit despre societatea ei, în care cunoașterea și puterea magică erau împărtășite între cei de încredere, dar erau ascunse de cei nedemni. Adevărul era că Femeii Palide nu îi păsa cine controla casele nobile, cât timp îi jurau credință. Deoarece Elise îl ucisese pe slujitorul ei, Berholdt, acum trebuia să-și demonstreze propria valoare. În caz contrar, urma să fie înlocuită.\nVăzând o cale de a obține și mai multă putere, Elise s-a implicat în gruparea secretă cu multă hotărâre. Se întâlnea deseori cu cei mai importanți membri, făcând trafic de influență și învingându-și rivalii folosind o urzeală fină de intrigi politice. Acum că deținea controlul a două Case, nu mulți îi puteau sta în cale, iar de-a lungul timpului a devenit o adevărată maestră în a-i convinge pe alții să-i pună în practică dorințele.\nÎn cele din urmă, a aflat de existența unui obiect foarte important pentru Trandafirul Negru: craniul unui războinic antic numit Sahn-Uzal, despre care se zvonea că ar fi fost ascuns în urmă cu mult timp în Insulele Umbrelor. Nerăbdătoare să intre în grațiile Femeii Palide, Elise a găsit un căpitan disperat și îngropat în datorii care a acceptat să-i ajute pe ea și pe câțiva alți adepți să ajungă în Helia, un oraș blestemat. Au debarcat pe o plajă cenușie, apoi au pornit în căutarea criptei, croindu-și drum printre spectre malefice care nu le dădeau pace.\nDar deși nu au găsit cripta, Elise a descoperit ceva neașteptat.\nO creatură din negurile timpului își făcuse căminul în cavernele întunecate de sub oraș. Monstrul enorm, acoperit de carapace, era zeul-păianjen Vilemaw, care a ieșit la suprafață și a devorat o parte dintre intruși, apoi și-a înfipt colții în umărul lui Elise. Elise a căzut urlând, cuprinsă de convulsii, cu trupul din ce în ce mai deformat din cauza veninului care-i curgea prin vene. S-a cutremurat, iar din trup i-au crescut picioare de păianjen.\nÎn cele din urmă, cu răsuflarea tăiată de agonie, Elise s-a ridicat și și-a privit noul stăpân. În acel moment, între cei doi s-a format o legătură mută. Apoi, ea s-a întors pe plajă, fără să fie deranjată de spiritele Insulei în timp ce-și croia drumul prin pădurea torsionată.\nDupă câteva săptămâni, când corabia ei a ajuns înapoi în capitala noxiană la adăpostul nopții, Elise revenise la forma umană... dar era ultima ființă vie rămasă la bord.\nDeși Elise nu găsise craniul războinicului, Femeia Palidă a văzut că darul ei periculos îi permitea să călătorească fără riscuri între Noxus și Insulele Umbrelor. Cele două au căzut la înțelegere – Trandafirul Negru urma să-i ofere lui Elise nesfârșite sacrificii umane pentru zeul-păianjen, în schimbul cărora ea trebuia să recupereze toate artefactele cu puteri magice găsite pe acele țărmuri blestemate.\nElise s-a întors în palatul abandonat al Casei Zaavan și și-a format o reputație ca fiind seducătoare, dar retrasă. Puțini au ajuns să-i cunoască adevărata natură, dar se aud multe zvonuri despre frumusețea ei eternă și despre o creatură terifiantă și flămândă care trăiește ascunsă în palatul ei dărăpănat și plin de praf.\nDeși au trecut secole de când a fost prima oară pe Insulă, Elise se întoarce pe tărâmul Negurii Întunecate de fiecare dată când simte chemarea zeului ei, de obicei ducând cu ea un pețitor lipsit de noroc sau un alt suflet ușor de atras.\nDintre aceștia, niciunul nu s-a mai întors vreodată."
    },
    "Evelynn": {
        "name": "Evelynn",
        "region": "Runeterra",
        "image_url": "https://cmsassets.rgpub.io/sanity/images/dsfx7636/universe/2f8ee3f69973dd73de75eb3367d5d8efadf4a5d7-1920x1133.jpg?accountingTag=LoL",
        "champ_url": "https://universe.leagueoflegends.com/ro_RO/champion/evelynn/",
        "lore": "În colțurile întunecate ale Runeterrei, demonul Evelynn își caută următoarea victimă. Își ademenește prada sub înfățișarea seducătoare a unei femei, însă în clipa în care cineva îi cade în plasă, adevăratul său chip iese la iveală. Apoi își supune victima unor chinuri îngrozitoare, desfătându-se cu durerea ei. Pentru Evelynn, aceste crime nu sunt altceva decât niște aventuri nevinovate. Pentru restul locuitorilor Runeterrei, sunt povești terifiante despre dorințe sinistre și despre prețul plătit pentru înverșunarea de a le satisface.\nEvelynn n-a fost mereu un vânător aprig. A apărut pe lume acum mii și mii de ani, iar la început n-a fost nimic mai mult decât o creatură primordială, amorfă și aproape lipsită de emoții sau gânduri. Noul spirit al umbrei a existat, amorțit și netulburat de nimeni, timp de secole. Și poate că așa ar fi și rămas, dacă lumea n-ar fi fost zguduită de conflicte. Războaiele Runelor, cum au ajuns să fie numite mai apoi, au dus la o epocă de suferințe nemaiîntâlnite.\nPe măsură ce durerea, teroarea și angoasa au cuprins Runeterra, umbra a început să prindă putere. Nimicul pe care-l știuse dintotdeauna a fost înlocuit de vibrația nebună a unei lumi aflate în agonie. Creatura s-a cutremurat de încântare.\nRăzboaiele Runelor au căpătat o amploare teribilă, iar suferința Runeterrei a devenit atât de puternică încât umbra se simțea pe cale să explodeze. A sorbit durerea întregii lumi, devorând-o ca pe cel mai mare deliciu. Senzația i-a dat forță și viață, iar în timp a transformat-o în ceva mai mult decât o simplă umbră. A devenit un demon, un parazit spiritual înfometat care se hrănea cu cele mai josnice emoții omenești.\nCând războaiele au luat sfârșit, suferința lumii a-ncetat, iar demonul a fost cuprins de disperare. Singurul sentiment plăcut pe care-l cunoscuse vreodată venea din supliciul altor creaturi. Fără durerea lor, nu mai simțea nimic, la fel ca în vremurile de dinaintea războaielor.\nIar dacă lumea nu-i mai oferea durere ca hrană, însemna că trebuia s-o provoace prin propriile puteri. Avea nevoie de suferință pentru a putea simți din nou acel extaz mistuitor.\nLa început, vânătoarea s-a dovedit a fi o provocare. Ca umbră, demonul se putea strecura neobservat printre oameni, însă pentru a-i atinge, avea nevoie de trup. A încercat în repetate rânduri să-și creeze un corp din umbre, însă fiecare rezultat s-a dovedit a fi mai monstruos decât cel de dinainte, nereușind decât să sperie potențialele victime.\nȘi-a dat seama atunci că avea nevoie de o înfățișare pe care oamenii s-o găsească atrăgătoare, nu doar pentru a-i convinge să se lase prinși de bună voie în ghearele sale, ci pentru a le trezi dorințele ascunse, astfel încât suferința lor să fie cu atât mai dulce.\nPândind din întuneric, demonul și-a studiat victimele, încercând să le afle slăbiciunile. Și-a modelat trupul și chipul după ce văzuse că le plăcea oamenilor, învățând să le spună ce voiau să audă și să se miște astfel încât să-i seducă.\nÎn câteva săptămâni, a dobândit înfățișarea perfectă, făcând nenumărate victime să se îndrăgostească nebunește și să-și afle sfârșitul grotesc și terifiant în ghearele sale. Însă, deși se bucură din plin de suferința fiecărei ființe pe care o torturează, Evelynn nu se poate sătura niciodată. Dorințele oamenilor sunt atât de mărunte și neînsemnate – și toate sunt mult prea efemere. Durerea lor, prea trecătoare pentru a-i oferi mai mult decât câteva momente de plăcere, îi potolește setea doar până ce-și găsește următoarea victimă.\nTânjește după ziua în care va putea abate haosul și suferința eternă asupra întregii lumi, pentru a se putea bucura din nou de extazul perfect pe care l-a simțit în timpul Războaielor Runelor."
    },
    "Ezreal": {
        "name": "Ezreal",
        "region": "Piltover",
        "image_url": "https://cmsassets.rgpub.io/sanity/images/dsfx7636/universe/6d2749153a330bca0d30d7cb2cef9e4d7bc6c475-1920x1094.jpg?accountingTag=LoL",
        "champ_url": "https://universe.leagueoflegends.com/ro_RO/champion/ezreal/",
        "lore": "Ezreal s-a născut și a crescut într-un cartier bogat din Piltover. Încă de mic, avea o fire curioasă. Părinții lui erau arheologi renumiți, care plecau deseori în lungi călătorii și-l lăsau singur, deși Ezreal ar fi vrut să meargă și el să exploreze lumea. Iubea poveștile despre aventuri și, la fel ca părinții lui, dorea să umple spațiile goale de pe toate hărțile lumii.\nCând părinții lui plecau de acasă, îl lăsau deseori în grija unchiului său, faimosul profesor Lymere. Deoarece acestuia nu-i plăcea să se ocupe de un copil atât de obraznic și rebel, i-a angajat cei mai exigenți îndrumători, care l-au învățat nu doar bazele cartografiei și mecanicii hextech, ci și câte ceva despre istoria Runeterrei antice. Ezreal părea să absoarbă informațiile ca un burete și a ajuns repede la concluzia că ar fi fost o mare pierdere de timp dacă ar fi studiat din greu. Mai mult, reușea să treacă toate testele fără să se pregătească mai deloc, înfuriindu-l pe unchiul său și având timp berechet să străbată campusul universității în lung și-n lat. Una din marile lui bucurii era să scape de sub privirile gardienilor din campus și să exploreze acoperișurile bibliotecii și tunelurile de sub sălile de curs. A învățat cum să spargă lacăte, iar după aceea a început să se strecoare în birourile profesorilor și să le mute lucrurile de colo-colo, doar ca să se amuze.\nDe fiecare dată când părinții lui Ezreal se întorceau în Piltover, tatăl său îi povestea tot ce văzuseră și ce planuri aveau pentru expedițiile viitoare. Dintre acestea, unul era mai ambițios decât toate și era un secret al familiei – voiau să descopere cripta lui Ne'Zuk, un tiran shuriman, despre care se povestea că putea să se teleporteze cât ai clipi din ochi. Tatăl lui Ezreal obișnuia să spună în glumă că, dacă ar fi reușit să pună mâna pe puterea magică a lui Ne'Zuk, s-ar fi întors în Piltover în fiecare zi ca să ia cina cu fiul lui.\nPe măsură ce trecea timpul, însă, părinții au ajuns să-l viziteze din ce în ce mai rar, până ce, într-un an, nu s-au mai întors deloc. Cu lacrimi în ochi, profesorul Lymere i-a spus lui Ezreal că aceștia cel mai probabil pieriseră undeva în deșert.\nDar băiatul nu l-a crezut. Se pregătiseră prea minuțios pentru expediție. Sigur mai trăiau. Trebuiau să fie undeva...\nTânărul și-a abandonat studiile și a plecat în propria lui aventură. Știa că, dacă voia să-și găsească părinții, trebuia mai întâi să descopere cripta lui Ne'Zuk. Timp de mai multe săptămâni, proaspătul explorator a strâns pe furiș tot felul de lucruri utile din universitate: diagrame astrale, traduceri ale unor sigilii runice, ghiduri despre practicile funerare ale Shurimei și o pereche de ochelari de protecție. I-a lăsat unchiului său un bilet de adio, apoi s-a îmbarcat clandestin pe o corabie care mergea spre Nashramae, un port din Shurima.\nUrmărind indicațiile meticuloase din notițele mamei sale, a traversat Marele Sai alături de o caravană de negustori care mergea spre sud. Timp de mai multe luni, a explorat ruinele ascunse sub nisipurile mișcătoare, bucurându-se de libertatea nemărginită a necunoscutului și confruntându-se cu orori nemaivăzute ce păzeau tot felul de încăperi ascunse. Cu fiecare pas pe care-l făcea, Ezreal își imagina că mergea pe urmele părinților săi și că se apropia tot mai mult de dezlegarea misterului dispariției lor.\nÎn cele din urmă, a izbutit să facă ceea ce era evident că ei nu reușiseră. Sub mausoleul unui împărat fără nume, a descoperit cripta lui Ne'Zuk.\nÎn sarcofagul său era doar o mănușă de bronz, care avea în centru un cristal luminos. În momentul în care Ezreal a atins-o, în criptă s-au activat o sumedenie de capcane și de rune defensive, create în urmă cu mii de ani pentru a ține intrușii la distanță. Fără să se gândească prea mult, Ezreal și-a vârât mâna în mănușă și a fugit spre ieșire, teleportându-se pe ultima sută de metri. La câteva secunde după aceea, întreaga criptă s-a prăbușit sub un nor de nisip și de praf.\nCu răsuflarea tăiată, Ezreal a privit mănușa care parcă pulsa odată cu ritmul inimii sale, atrăgând și amplificând ceva profund din ființa lui. A înțeles atunci că descoperise o formidabilă armă străveche, demnă de un zeu-războinic al Shurimei și perfectă pentru un explorator.\nLa scurt timp după ce s-a întors în Piltover, Ezreal a plecat din nou, iar apoi a ajuns să meargă din aventură în aventură. De la orașe pierdute la temple mistice, talentul său la descoperit comori l-a dus în locuri despre care profesorii săi nu auziseră decât din hărți, iar faima sa a început să crească. După părerea lui Ezreal, poveștile care se spuneau despre el nu reflectau decât rareori măreția aventurilor sale, dar i-au dat o idee. Dacă putea deveni cel mai mare explorator din lume, atunci părinții săi aveau să se întoarcă și să-l caute.\nDe la granițele sălbatice ale Noxusului și Demaciei, la adâncurile Zaunului și sălbăticia înghețată a Freljordului, Ezreal a vânat faima în lung și-n lat, descoperind artifacte demult pierdute și dezlegând mistere antice. Deși criticii săi pun la îndoială detaliile din anecdotele despre el și îi critică metodele, el nu le răspunde niciodată.\nPână la urmă, n-au decât să fie invidioși în continuare."
    },
    "Fiddlesticks": {
        "name": "Fiddlesticks",
        "region": "Runeterra",
        "image_url": "https://cmsassets.rgpub.io/sanity/images/dsfx7636/universe/5c2c7802b029fbf7cf8cd3eb1c65aabf10e17e42-1920x1129.jpg?accountingTag=LoL",
        "champ_url": "https://universe.leagueoflegends.com/ro_RO/champion/fiddlesticks/",
        "lore": ""
    },
    "Fiora": {
        "name": "Fiora",
        "region": "Demacia",
        "image_url": "https://cmsassets.rgpub.io/sanity/images/dsfx7636/universe/2243b24de875e9db0e20903e111a569ba00f91b7-1215x717.jpg?accountingTag=LoL",
        "champ_url": "https://universe.leagueoflegends.com/ro_RO/champion/fiora/",
        "lore": "Ca mezină a familiei Laurent, Fiora părea predestinată unei vieți de pion politic, urmând să se căsătorească cu un tânăr dintr-o altă mare Casă pentru a întări alianțele familiei ei în marile jocuri politice ale Demaciei. Dar Fiora nu și-a acceptat soarta și, încă de la o vârstă fragedă, a sfidat așteptările tuturor. Mama ei a tocmit cei mai buni meșteșugari din Demacia, care să-i facă cele mai frumoase păpuși, însă Fiora le-a dat pe toate cadou slujnicelor sale; apoi, a început să se antreneze cu sabia fratelui ei, pe care l-a obligat să-i dea lecții pe ascuns. Tatăl ei a cumpărat mai multe manechine cu care croitoresele de la curte să-i facă rochii minunate, dar Fiora le-a folosit pe post de adversari pentru a-și exersa loviturile și contraloviturile.\nÎnsă, în ciuda eforturilor Fiorei, după ce a împlinit 18 ani, familia i-a aranjat o căsătorie avantajoasă din punct de vedere politic cu cineva dintr-o ramură îndepărtată a familiei Crownguard. Nunta urma să aibă loc în vară, în capitală, iar însuși regele Jarvan III avea să se numere printre oaspeți.\nÎn ziua festivităților, pe măsură ce musafirii începeau să sosească, Fiora s-a ridicat și a declarat că ar prefera mai degrabă să moară decât să lase pe altcineva să-i decidă soarta. Alesul ei a fost umilit de această ieșire a Fiorei, iar familia sa a cerut să fie despăgubită după vechile rituri – un duel pe viață și pe moarte.\nFiora a acceptat pe loc, dar tatăl ei, Sebastien, l-a implorat pe rege să intervină. Jarvan făcuse nenumărate eforturi pentru a înăbuși aceste conflicte din rândurile nobilimii, dar acum era neputincios. Fiora deja acceptase provocarea.\nNu exista decât o singură ieșire din impas. Sebastien și-a invocat dreptul de a lupta în locul ei.\nÎn cealaltă tabără, Marele Mareșal Tianna Crownguard a ales un campion care să lupte în numele familiei sale – un războinic veteran din Avangarda Neînfricată. Înfrângerea lui Sebastien era aproape garantată. Casa Laurent avea să cadă în dizgrație, iar Fiora ar fi fost exilată. Pus în fața unei situații atât de dificile, tatăl Fiorei a luat o hotărâre care putea să distrugă reputația familiei sale pentru ani la rând...\nÎn noaptea de dinaintea duelului, a încercat să-i strecoare adversarului său în băutură o licoare care să-i amorțească simțurile și să-i încetinească reacțiile, însă a fost prins asupra faptului și arestat.\nLegea era clară. Sebastien Laurent încălcase cel mai de preț cod al onoarei. Avea să fie spânzurat și umilit în piața publică, asemenea unui hoț de rând. În seara de dinaintea execuției, Fiora și-a vizitat tatăl la închisoare, dar nimeni nu știe ce-au vorbit în acea noapte.\nA doua zi, Fiora s-a apropiat de tronul regelui în văzul tuturor. A îngenuncheat în fața lui și i-a întins sabia. Cu binecuvântarea regelui, avea să preia numele Laurent de la tatăl ei, iar justiția își va fi spus cuvântul. Duelul a fost fulgerător – un dans al săbiilor atât de elegant, încât cei prezenți nu l-au mai putut uita niciodată. Tatăl Fiorei era un spadasin priceput, însă în fața fiicei sale n-a avut nicio șansă. Și-au luat adio cu fiecare clinchet al oțelului, dar într-un final, cu ochii lăcrămând, Fiora i-a înfipt sabia în inimă.\nCu solemnitate, regele Jarvan a decretat că Sebastien plătise prețul pentru faptele comise, iar Fiora avea să-l moștenească. Astfel, conflictul dintre familii a luat sfârșit.\nIndiferent de situație, astfel de scandaluri nu se uită chiar ușor. Fiora și-a preluat noile îndatoriri de la curte cu hotărârea și voința ei caracteristice, dar a descoperit că zvonurile și bârfele continuau s-o urmărească la fiecare pas. Răpise dreptul fratelui ei la succesiune. Ce-ar putea oferi această fată arogantă Demaciei în afară de alte gâlcevi și vărsări de sânge, dacă n-avea să-și ia și ea un soț?\nÎn loc să-și facă dreptate din nou cu sabia, Fiora a apelat la propria ei familie – veri și alte rude mai îndepărtate – dintre care mulți erau spadasini renumiți, apoi și-a redus detractorii la tăcere oferindu-le titluri nobiliare tuturor celor aflați în slujba Casei sale. Împreună, s-au dedicat complet artei de a lupta cu sabia. Duelurile erau o tradiție străveche, dar nu trebuiau să se încheie mereu cu o moarte.\nIar dacă cineva nu era de acord cu acest concept, Fiora de-abia aștepta să le testeze ea însăși convingerile."
    },
    "Fizz": {
        "name": "Fizz",
        "region": "Runeterra",
        "image_url": "https://cmsassets.rgpub.io/sanity/images/dsfx7636/universe/8ed5d60b5f205046b4df4a6310e7338fe4c023f0-1215x717.jpg?accountingTag=LoL",
        "champ_url": "https://universe.leagueoflegends.com/ro_RO/champion/fizz/",
        "lore": ""
    },
    "Galio": {
        "name": "Galio",
        "region": "Demacia",
        "image_url": "https://cmsassets.rgpub.io/sanity/images/dsfx7636/universe/453347eabd10e239e18bdaf2431f3471d1011dbd-1215x717.jpg?accountingTag=LoL",
        "champ_url": "https://universe.leagueoflegends.com/ro_RO/champion/galio/",
        "lore": "Legenda lui Galio începe odată cu sfârșitul Războaielor Runelor, când nenumărați refugiați fugeau din calea distructivă a magiei. În vestul Valoranului, un astfel de grup era urmărit de o ceată nemiloasă de magi întunecați. Epuizați după zile întregi fără odihnă, refugiații s-au ascuns într-o pădure antică și împietrită, unde urmăritorii lor au descoperit brusc că magia nu mai funcționa.\nArborii înșiși păreau să absoarbă magia și nicio vrajă folosită în mijlocul lor nu-și făcea efectul. Realizând că magii își pierduseră puterile, refugiații i-au atacat și au reușit să-i pună pe fugă.\nUnii dintre ei au considerat că acel sanctuar apărat de magie era un dar trimis de zei, în timp ce alții îl vedeau ca pe o recompensă binemeritată pentru teribila lor călătorie, dar cu toții au fost de acord să se stabilească acolo.\nOdată cu trecerea anilor, oamenii au început să-și făurească obiecte de apărare din lemnul fermecat. În cele din urmă, și-au dat seama că puteau amesteca lemnul cu cenușă și var pentru a face petricită, un material extrem de rezistent la magie. Acesta urma să fie baza noii lor civilizații; din el aveau să construiască zidurile unui nou regat, denumit Demacia.\nTimp de ani întregi, aceste bariere din petricită au fost suficiente pentru a le apăra regatul de amenințările magice. În cazurile rare în care conflictele i-au obligat să iasă în afara granițelor, armata lor s-a dovedit formidabilă și feroce. Cu toate astea, atunci când inamicii lor foloseau magia, demancienii avea puține mijloace de contraatac și au înțeles că, într-un fel sau altul, trebuiau să folosească puterea zidurilor lor și pe câmpul de luptă.\nAstfel, au apelat la sculptorul Durand, ca să le creeze un scut din petricită pentru armată. După doi ani de muncă, artistul și-a dezvăluit capodopera. Deși mulți au fost sceptici la început, măreața statuie înaripată numită Galio urma să devină atât un element esențial în arsenalul defensiv al națiunii, cât și un simbol al Demaciei pe tot teritoriul Valoranului.\nEnorma statuie a fost apoi purtată pe câmpurile de luptă cu ajutorul unui sistem de scripeți și sănii de oțel trase de nenumărați boi. Deseori, cei care voiau să invadeze Demacia încremeneau la simpla vedere a siluetei impozante din fața lor; titanul care ''mânca magie'' își inspira regatul și băga spaima în inamicii săi.\nÎnsă nimeni nu se gândise la ce avea să se întâmple după ce statuia era expusă la energii atât de puternice și imprevizibile...\nOdată, Demacia purta un război costisitor în Munții Greenfang. Timp de treisprezece zile, Pumnul Mistic, un ordin de luptători-magi puternici, i-a bombardat pe demacieni cu rafale de energie pură. Supraviețuitorii începeau să se simtă disperați și să se tragă din ce în ce mai aproape de Galio. Chiar când erau pe punctul de a ceda, valea s-a cutremurat din cauza unui huruit asurzitor, de parcă doi munți s-ar fi izbit unul de celălalt. Peste ei s-a așternut o umbră imensă, iar soldații demacieni au început să-și spună ultimele rugăciuni.\nAtunci, de deasupra lor a tunat o voce groasă. Spre surprinderea demacienilor, sunetul venea dinspre colos – Galio începuse să se miște și să vorbească. Cumva, magia pe care o absorbise îl adusese la viață. Galio s-a aruncat în fața soldaților pentru a-i proteja, absorbind atac după atac cu corpul său masiv din piatră.\nApoi, colosul s-a întors, a urcat pe munte și i-a făcut una cu pământul pe toți magii din Pumnul Mistic.\nDemacienii au strigat de bucurie. De abia așteptau să-i mulțumească santinelei din petricită care le salvase viețile, dar, pe cât de repede se trezise la viață apărătorul lor teribil, pe atât de iute se și întorsese pe piedestal, luându-și obișnuita poziție nemișcată. Ajunși înapoi acasă, în Mărețul Oraș, puținii supraviețuitori ai bătăliei din Munții Greenfang au povestit în secret despre experiența bizară cu colosul viu, dar aproape nimeni nu i-a crezut. Întâmplările din acea zi s-au transformat într-o simplă legendă, considerată o alegorie inventată în vremuri demult apuse, pentru a-i ajuta pe oameni să treacă peste momentele de cumpănă.\nCu siguranță, nimeni nu ar fi crezut că Galio continua să observe tot ce se întâmpla în jurul său. Chiar dacă nu se putea mișca, colosul era în continuare treaz și tânjea după trăirile pe care le avusese în luptă.\nA continuat să observe lumea în tăcere; vedea cum oamenii treceau pe sub el și îi aduceau ofrande an după an. Nu înțelegea de ce demacienii dispăreau unul câte unul odată cu trecerea timpului și se întreba unde mergeau atunci când nu-i mai vedea deloc. Erau oare trimiși ca să fie reparați, la fel ca Galio atunci când se întorcea din luptă?\nOdată cu trecerea anilor, Galio a început să-și dea seama de tristul răspuns. Spre deosebire de el, demacienii nu puteau fi nici revopsiți, nici reparați. Muritorii erau creaturi fragile și efemere și de-abia acum înțelegea colosul cât de mult aveau ei nevoie de protecția lui. Înainte, luptele erau singura lui pasiune, dar acum, supraviețuirea oamenilor devenise scopul său.\nÎn secolele care au trecut de atunci, Galio a mai luptat în doar câteva bătălii. Demacia a început să se preocupe mai mult de ce se petrece între granițele sale, aducându-l mai rar în prezența magiei. De aceea, colosul din petricită nu s-a mai trezit la viață, ci continuă să observe lumea prin negura viselor sale lucide. Cea mai mare dorință a lui este să fie binecuvântat de o forță magică atât de puternică, încât să nu mai fie forțat să adoarmă niciodată.\nDoar atunci, Galio va putea să-și atingă scopul și să devină apărătorul etern al Demaciei."
    },
    "Gangplank": {
        "name": "Gangplank",
        "region": "Bilgewater",
        "image_url": "https://cmsassets.rgpub.io/sanity/images/dsfx7636/universe/56398a8fa872cb9b195e5b78b611b3952bf1108a-1215x717.jpg?accountingTag=LoL",
        "champ_url": "https://universe.leagueoflegends.com/ro_RO/champion/gangplank/",
        "lore": "Gangplank este fostul rege al tâlharilor, un individ foarte temut, imprevizibil și brutal. Moartea și distrugerea îl urmează pretutindeni și are o reputație atât de josnică încât până și celor mai încercați marinari le îngheață sângele în vine atunci când văd pânzele negre ale corăbiei lui Gangplank la orizont.\nPe măsură ce s-a îmbogățit cu prada furată de pe corăbiile negustorilor din cele Doisprezece Mări, Gangplank și-a făcut mulți inamici puternici. În Ionia, a reușit să atragă mânia periculosului Ordin al Umbrelor după ce a prădat Templul Pumnalului Crestat și se spune că însuși Marele General al Noxusului a jurat să-l distrugă pe Gangplank după ce piratul a furat Leviatanul, galera de război personală a lui Swain și mândria flotei noxiene.\nChiar dacă Gangplank i-a înfuriat pe mulți, nimeni nu a reușit încă să-l aducă în fața justiției, iar dintre asasinii, vânătorii de recompense și flotele plecate în căutarea lui, puține s-au mai întors. Piratul simte o plăcere sinistră atunci când vede cum recompensa pentru capul lui crește și crește și are grijă să-și pună singur afișele pe panoul de recompense din Bilgewater atunci când se întoarce în port încărcat cu averi, ca să fie sigur că toți știu cât de valoros e.\nNu a trecut multă vreme de când Gangplank a fost detronat de complotul urzit de Miss Fortune, vânătorul de recompense. Corabia lui a fost distrusă sub privirile celor din Bilgewater, echipajul i-a murit în flăcări, iar piratul și-a pierdut aerul invincibil pe care-l avea odată. Imediat ce i-au simțit vulnerabilitatea, bandele din Bilgewater s-au răzvrătit și au început să lupte între ele ca să câștige supremația asupra portului.\nÎn ciuda faptului că a fost grav rănit în explozie, Gangplank a supraviețuit. Are o mulțime de cicatrici noi și un braț de metal care-l înlocuiește pe cel amputat, dar e hotărât să-și recapete forțele, să ia înapoi ceea ce consideră că era de drept al lui și să-i pedepsească fără milă pe toți cei care l-au trădat."
    },
    "Garen": {
        "name": "Garen",
        "region": "Demacia",
        "image_url": "https://cmsassets.rgpub.io/sanity/images/dsfx7636/universe/1bdf6576f5940b47f7eecc73545d8c80050cbd80-1215x717.jpg?accountingTag=LoL",
        "champ_url": "https://universe.leagueoflegends.com/ro_RO/champion/garen/",
        "lore": ""
    },
    "Gnar": {
        "name": "Gnar",
        "region": "Freljord",
        "image_url": "https://cmsassets.rgpub.io/sanity/images/dsfx7636/universe/9905f7f1e16accc24dcb062abddd3ccf9ea09528-1215x717.jpg?accountingTag=LoL",
        "champ_url": "https://universe.leagueoflegends.com/ro_RO/champion/gnar/",
        "lore": ""
    },
    "Gragas": {
        "name": "Gragas",
        "region": "Freljord",
        "image_url": "https://cmsassets.rgpub.io/sanity/images/dsfx7636/universe/b26aba4beee0dbf6c0fddde83f405e2e9a8239fd-1215x717.jpg?accountingTag=LoL",
        "champ_url": "https://universe.leagueoflegends.com/ro_RO/champion/gragas/",
        "lore": "Pentru Gragas, singurul lucru mai important decât lupta este băutura. Căutând neobosit o bere care să-i ostoiască setea de nepotolit, el a găsit tot felul de ingrediente puternice și neconvenționale pe care să le arunce în alambicul său. Impulsiv și imprevizibil, acestui chefliu zurbagiu îi place la fel de tare să spargă butoaie de bere sau să crape capete. Din cauza băuturilor sale ciudate și a firii temperamentale, să bei cu Gragas este întotdeauna o propunere riscantă.\n\nGragas este etern îndrăgostit de berea bună, dar organismul său robust îl împiedică mereu să ajungă în acea stare de beție divină pe care o caută. Într-o noapte, după ce golise toate butoaiele și tot îi mai era sete, Gragas a fost lovit de o idee, în locul obișnuitului scăunaș de bar: de ce să nu distileze chiar el o bere care să reușească în sfârșit să-l îmbete și pe el? În acea clipă a jurat să creeze băutura supremă.\n\nCăutarea lui l-a adus în cele din urmă în Freljord, unde dorința de a găsi cea mai pură apă arctică pentru rețeta sa l-a mânat în pustiurile de gheață încă neexplorate. Rătăcit într-un viscol nemilos, Gragas a dat peste un imens abis al urletelor. Acolo a găsit ce căuta: un țurțure perfect, cum nu mai văzuse niciodată până atunci. Acest țurțure care nu se topea niciodată nu doar că i-a conferit berii lui proprietăți incredibile, ci a avut și un efect secundar foarte convenabil - acela de a păstra amestecul răcit la o temperatură de servire perfectă.\n\nVrăjit de noul său elixir, Gragas s-a îndreptat spre civilizație, fiind nerăbdător să împartă cu ceilalți roadele fermentate ale muncii sale. Soarta a făcut ca prima adunare ce a căzut sub privirea împăienjenită ai lui Gragas să decidă viitorul Freljordului. A ajuns poticnindu-se în mijlocul unei negocieri care mergea prost dintre două triburi care discutau o alianță cu Ashe. Deși Ashe a considerat binevenită întreruperea, ceilalți războinici s-au zbârlit în fața acestei intruziuni și l-au insultat pe bădăranul cel bețiv. După cum era de așteptat, Gragas le-a răspuns cu un diplomatic cap în gură, declanșând o bătaie care nu-și avea egal decât în legendele din Freljord.\n\nCând cei puși la pământ în această impresionantă luptă și-au revenit în simțiri, Ashe a propus un toast prietenesc în locul unei a doua runde. Cu nervii domoliți de băutură, cele două triburi, mai adineauri gata să se războiască, s-au înfrățit la o halbă din berea lui Gragas, care ajunsese să le placă peste măsură. Deși conflictul fusese dezamorsat, iar Gragas era cinstit ca un erou, el tot nu-și împlinise visul de a trăi extazul unei beții depline, așa că a pornit din nou să colinde tundra în căutarea ingredientelor pentru cea mai bună halbă de băutură de pe Runeterra."
    },
    "Graves": {
        "name": "Graves",
        "region": "Bilgewater",
        "image_url": "https://cmsassets.rgpub.io/sanity/images/dsfx7636/universe/e98c383d56b9f60ae73cf0a24653dba19a6556a1-1215x717.jpg?accountingTag=LoL",
        "champ_url": "https://universe.leagueoflegends.com/ro_RO/champion/graves/",
        "lore": ""
    },
    "Gwen": {
        "name": "Gwen",
        "region": "Insulele umbrelor",
        "image_url": "https://cmsassets.rgpub.io/sanity/images/dsfx7636/universe/d50fc331a7e80a6609df4220310ab08124d62131-1920x1133.jpg?accountingTag=LoL",
        "champ_url": "https://universe.leagueoflegends.com/ro_RO/champion/gwen/",
        "lore": "În Camavor, un regat demult uitat, era odată un sat aflat la mare depărtare de tron. Aici, în coloniile rurale, o croitoreasă umilă și-a creat mult-iubita păpușă, pe Gwen.\nGwen are puține amintiri din trecut, dar toate îi sunt dragi. Știe că ea și croitoreasa își petreceau zilele lucrând împreună, păpușa ținând foarfeca în mâinile sale nemișcate, iar creatoarea ei cosând în apropiere. Noaptea, cele două stăteau sub masa din bucătărie, croitoreasa provocând-o pe Gwen la dueluri improvizate. Clinchetul foarfecelor care se ciocneau de tacâmuri răsuna în încăperea scăldată în lumina lumânărilor.\nDupă o vreme, jocurile s-au oprit, iar lumina s-a stins. Gwen nu știa de ce, dar de fiecare dată când încerca să-și amintească vreun amănunt, inima i se strângea de durere și gândurile îi fugeau spre un bărbat cu un chip și un nume pe care le uitase. Apoi, de-a lungul multor secole, Gwen a rămas nemișcată, tăcută și uitată, iar amintirile i s-au șters odată cu mareele nesfârșite ale oceanului.\nÎn cele din urmă, într-o noapte, ochii i s-au deschis. S-a trezit pentru prima oară și a văzut că era pe o plajă întunecată departe de casă. Printr-o magie necunoscută, se transformase într-o fată vie, care-și putea mișca singură brațele și picioarele.\nGwen și-a început viața cu multă bucurie. A alergat prin nisip, uimită de cât de departe putea vedea, de cât de minunată era fiecare pietricică pe care o ridica și de cât de plăcut era vântul care-i bătea din spate. Privirea i-a fost atrasă de mărunțișuri abandonate pe coastă de mai bine de un mileniu. Lângă cufere sparte, a văzut unelte care-i erau ciudat de familiare.\nFoarfece. Ace. Ață.\nGwen le-a recunoscut imediat. Erau uneltele creatoarei ei. Când le-a atins, din degetele ei s-a revărsat o ceață sclipitoare. Era caldă și protectoare, ca îmbrățișarea liniștitoare a unui trecut îndrăgit.\nDar Gwen nu era singura atrasă de acea magie.\nUn alt fel de ceață bântuia insulele, o negură neagră, care se răsucea și se schimonosea, dând naștere unor spectre înspăimântătoare. Ceva din noua viață a lui Gwen le atrăgea, mânate de o foame obsesivă.\nCând spectrele au atacat-o, Gwen nu s-a lăsat intimidată, ci s-a apărat cu foarfecele. Spre încântarea lui Gwen, ceața ei scânteietoare s-a răspândit în jur, crescând puterea și dimensiunea uneltelor ei și transformându-le din oțel în magie.\nÎnsă spectrele nu s-au lăsat învinse atât de ușor. Hrănite de Negura Întunecată care se răspândea fără încetare, numărul lor a tot crescut, iar prezența lor a făcut-o pe Gwen să simtă o durere tragică și ciudat de familiară. Înconjurată de spectre, amintirile reprimate au început să-i revină. A văzut-o pe creatoarea ei, zăcând înspăimântată, bolnavă și rănită. Lângă ea era un bărbat, a cărui față Gwen și-a adus-o în sfârșit aminte.\nViego.\nNumele lui i-a răsunat în minte și a făcut-o să cadă în genunchi. Cu o nostalgie sfâșietoare, s-a gândit la trecutul fericit și simplu alături de creatoarea ei și a aruncat o ultimă privire spre foarfecele ei...\n8<-8<-8<-8<-\nÎn acel moment, Gwen și-a dat seama de un lucru uimitor. Creatoarea ei, care căzuse victimă vanității acelui bărbat, nu murise întru totul. Uneltele ei, cele pe care le folosise chiar atunci când o croise și cususe pe Gwen, erau acum în mâinile ei.\nN-avea cum să fie o simplă coincindență. Gwen a simțit, adânc în inima ei, că o parte din croitoreasă era încă alături de ea, gata să lupte.\nEra un dar pe care Gwen nu avea să-l nesocotească.\nApucând acele și ața, a creat nori de Ceață Binecuvântată, cu care a alungat spectrele. Foarfecele au atacat dur și repede, amintind de nopțile frumoase când croitoreasa își imagina bătălii extraordinare sub masa din bucătărie. N-a trecut mult până când a reușit să alunge spectrele.\nDeși victorioasă, Gwen și-a dat seama că acesta era doar începutul. Simțea o legătură între Viego și spectrele care răspândeau la fel de multă durere în jur precum făcuse el. Simțind că nu avea timp de pierdut, a luat hotărârea de a urmări Negura Întunecată și a o opri cu orice preț. Știa că misiunea avea să fie anevoioasă, dar noul său dar a făcut-o să se bucure de fiecare clipă trăită, căci cine putea ști cât avea să dureze această binecuvântare?\nGwen are o șansă unică la viață și alege să fie o forță pozitivă, de neînfrânt, care luptă în ciuda șanselor potrivnice. Călătorește prin toată Runeterra, hotărâtă să le redea bucuria celor care suferă. Pentru ea, fiecare clipă e prețioasă, iar fiecare pas pe care-l face e plin de hotărâre."
    },
    "Hecarim": {
        "name": "Hecarim",
        "region": "Insulele umbrelor",
        "image_url": "https://cmsassets.rgpub.io/sanity/images/dsfx7636/universe/ae7f0f18a2032a08eeb1983cde9422ad25d8e981-1215x717.jpg?accountingTag=LoL",
        "champ_url": "https://universe.leagueoflegends.com/ro_RO/champion/hecarim/",
        "lore": "Hecarim s-a născut într-un regat demult apus, al cărui nume s-a pierdut în negurile istoriei. În tinerețe, era locotenent într-o frăție de cavaleri, Ordinul Fierului, care apăra cu loialitate ținuturile regelui.\nPe măsură ce timpul trecea și Hecarim câștiga victorie după victorie, comandantul Ordinului a început să-l vadă ca pe un potențial succesor, dar a perceput în el și un întuneric ce creștea mereu. Foamea lui obsesivă de glorie îl făcea să uite de onoare, iar după un timp, comandantul și-a dat seama că tânărul locotenent nu trebuia niciodată să ajungă conducătorul Ordinului.\nCând i s-a spus că nu avea șanse să ajungă comandant, Hecarim s-a înfuriat cumplit, dar și-a înghițit supărarea și s-a întors la datorie.\nLa scurt timp după aceea, Ordinul a mers la război, iar în prima bătălie, comandantul a fost înconjurat de inamici și s-a trezit izolat de ceilalți cavaleri. Hecarim și-a dat seama că asta era șansa lui, așa că și-a întors calul și l-a lăsat pe comandant să moară. Cavalerii Ordinului n-au văzut ce făcuse și, la finalul luptei, au îngenunchiat pe pământul plin de sânge și i-au jurat credință.\nHecarim a mers în capitală să-și depună jurămintele, unde s-a întâlnit cu Kalista, generalul care se bucura de cea mai multă încredere din partea regelui. Kalista a văzut că Hecarim era un războinic dârz și un lider neînfricat, iar când soția regelui a fost rănită de pumnalul otrăvit al unui asasin, le-a încredințat celor din Ordinul Fierului sarcina de a-l păzi pe rege, în timp ce ea căuta un leac.\nCuprins de paranoia, regele a început să vadă pericole la tot pasul. Furios și crezând că mulți încercau să-l despartă de soția lui muribundă, l-a trimis pe Hecarim să pună capăt oricărei răzvrătiri din regat. Cavalerii din Ordinul Fierului au devenit cunoscuți drept slujitori nemiloși ai regelui. Sate întregi au ars la porunca lui Hecarim, iar călăreții lui au ucis sute de oameni.\nCând regina a murit, Hecarim a încercat să transforme durerea regelui în ură și să-l îndemne să trimită Ordinul în ținuturi străine. I-a jurat regelui că avea să-i răzbune soția, dar adevăratul lui scop era să devină cunoscut pretutindeni pentru faptele sale întunecate.\nChiar înainte ca Ordinul să plece, Kalista s-a întors din călătorie. Descoperise un leac pentru boala reginei în îndepărtatele Insule Binecuvântate, dar era deja prea târziu să-l folosească. Regele n-a crezut-o și a întemnițat-o pentru trădare. Intrigat de aceste vești, Hecarim a vizitat-o în închisoare, unde au discutat despre ceața care proteja insulele de invadatori, dar și despre bogățiile locuitorilor de acolo, printre care se număra și legendara apă a vieții.\nHecarim știa prea bine că doar Kalista putea să-i conducă la insule. În cele din urmă, a convins-o să călăuzească flota regelui prin ceața care învăluia Insulele Binecuvântate și care le ascundea de vederea oamenilor obișnuiți.\nKalista și Hecarim au debarcat în orașul Helia, alături de trupul neînsuflețit al reginei. Cavalerii din Ordinul Fierului s-au întâlnit cu liderii orașului, dar aceștia au refuzat să-i ajute. Cuprins de furie, regele i-a poruncit Kalistei să-i ucidă, dar ea a refuzat. În acel moment, Hecarim a luat decizia care avea să-l blesteme pentru eternitate. I-a înfipt Kalistei o lance în spate și le-a poruncit cavalerilor să jefuiască orașul, luând toate comorile mistice pe care le puteau găsi.\nHaosul a pus stăpânire pe Helia, iar un paznic umil l-a lăsat până la urmă pe rege să ia apa vieții. Hecarim n-a oprit măcelul nici măcar atunci, iar Cataclismul din Insulele Binecuvântate l-a luat aproape complet prin surprindere.\nO undă de șoc magică a cutremurat Helia, distrugând toate clădirile, iar în urma ei, din oraș au mai rămas doar niște rămășițe suspendate într-o ne-lumină mistuitoare. După aceea, insulele au fost cuprinse de Negura Întunecată, un uragan cumplit și asurzitor, care atrăgea și mistuia toate ființele vii în îmbrățișarea sa mortală. Hecarim a încercat să conducă Ordinul înapoi spre corăbii, dar, unul câte unul, cavalerii săi au fost cuprinși de neguri.\nComandantul neînfricat a rămas singur și, în cele din urmă, umbrele l-au învăluit și pe el. Forțele magice l-au unit pe vecie cu armăsarul pe care încerca să fugă, transformându-i într-o singură monstruozitate spectrală, care reflectă întunericul din sufletul lui – o creatură sfidătoare, plină de furie și de răutate, înrobită complet de Negura Întunecată.\nBlestemat să fie legat pentru eternitate de Insulele Umbrelor, Hecarim și-a petrecut ultimele secole patrulând ținuturile de coșmar pe care, odată, intenționa să le subjuge – o glumă sinistră la adresa fostei lui vieți. Atunci când Negura Întunecată se revarsă dincolo de malurile insulelor, pornește la luptă în fruntea trupelor fantomatice ale Ordinului Fierului, ucigându-i pe cei vii, în numele unei glorii demult apuse."
    },
    "Heimerdinger": {
        "name": "Heimerdinger",
        "region": "Piltover",
        "image_url": "https://cmsassets.rgpub.io/sanity/images/dsfx7636/universe/a97cdd0274bc58ccb6e4260a9b782f9c635e5b1c-1215x717.jpg?accountingTag=LoL",
        "champ_url": "https://universe.leagueoflegends.com/ro_RO/champion/heimerdinger/",
        "lore": "Profesorul Cecil B. Heimerdinger, un yordle de știință genial, dar excentric, este apreciat ca fiind una dintre cele mai luminate minți și unul dintre cei mai stimați inventatori din Piltover din toate timpurile. E perseverent în munca pe care o depune (unii ar spune chiar că suferă de o tulburare obsesiv-compulsivă), e fascinat de misterele care i-au pus în dificultate pe contemporanii săi timp de decenii și își dorește să rezolve cele mai dificile probleme ale universului. Deși teoriile sale par deseori neclare și ezoterice, Heimerdinger e de părere că știința trebuie împărtășită și este hotărât să le-o predea tuturor celor care își doresc să învețe."
    },
    "Hwei": {
        "name": "Hwei",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/097c165ef2a832f04f6f7302203f4b7b40a82cb0-1920x1080.jpg?accountingTag=LoL",
        "champ_url": "https://universe.leagueoflegends.com/ro_RO/champion/hwei/",
        "lore": "Insula Koyehn din nord-vestul Ioniei era odată un loc frumos și liniștit. Nisipul ei era de culoarea aurului, bazarul își deschidea porțile în fiecare anotimp, satul de meșteșugari era fermecător, iar Templul Koyehn, o școală de artă antică și renumită, se ridica măreț între toate.\nLukai Hwei s-a născut ca moștenitor al templului.\nBlând și talentat din fragedă pruncie, Hwei și-a petrecut copilăria pictând ce visa cu ochii deschiși, transformând lumea din jur în imagini fantastice și nemaiîntâlnite pe care le punea pe pânză. Știa că viziunile lui nu reflectau întru totul realitatea, dar cu ajutorul lor, Hwei a ajuns să vadă viața însăși ca pe o artă. Atât de conectat era Hwei la nuanțele lumii încât până și culoarea ochilor lui se schimba pentru a-i reflecta starea și gândurile.\nHwei își exprima imaginația bogată prin magia picturii, un mediu care influența emoțiile publicului său. Astfel, trebuia să aibă control și disciplină, ca să nu copleșească simțurile fizice și percepțiile mentale ale privitorilor. Când un practicant nu putea sau nu voia să-și controleze arta, se punea în pericol și risca să le facă rău și celorlalți, așa că era izgonit din Koyehn.\nÎn ciuda acestor învățături, tânărul Hwei se lăsa purtat de imaginație. Într-o demonstrație pentru maeștrii templului, a recreat marea care înconjura Koyehn. Dar în timp ce vopseaua curgea pe pânză, a pierdut controlul asupra operei sale. A simțit o emoție la fel de sălbatică și profundă precum oceanul și a căzut pradă frumuseții sale. Viziunea i s-a întunecat, iar ultimul lucru pe care l-a văzut a fost imaginea maeștrilor săi înecându-se.\nHwei s-a trezit câteva zile mai târziu, înconjurat de maeștrii lui – vii, dar furioși. Nu aveau de gând să-l exileze pe moștenitorul templului, dar i-au reamintit care erau responsabilitățile lui. Hwei a fost oripilat, dar și fascinat, de profunzimea propriei puteri, dorindu-și enorm să afle ce altceva putea realiza.\nAstfel, ziua respecta convențiile Koyehn. Dar noaptea, când era singur, mergea din ce în ce mai departe, hotărât să-și exploreze puterea. În timp, antrenamentul l-a ajutat să-și concentreze imaginația și să manifeste o gamă de trăiri care curgeau prin vopseaua magică.\nHwei a ajuns să-și stăpânească cu adevărat arta doar la multă vreme după ce a ajuns la maturitate. Cu pasiune și umilință, s-a pregătit să-și ia în primire moștenirea, înconjurat de respectul și afecțiunea celor din jur. Dar o parte a minții lui a rămas mereu învăluită în noapte.\nA rămas ascunsă până când templul a fost vizitat de un artist numit Khada Jhin.\nDe-a lungul unei veri superbe, Hwei l-a însoțit pe Jhin, arătându-i insula Koyehn. Au vorbit despre perspectivele lor creative și, chiar dacă erau foarte diferite, Hwei a recunoscut virtuozitatea lui Jhin și a prețuit timpul petrecut împreună.\nDar în noaptea de dinainte să plece, Jhin l-a provocat pe Hwei să-i arate profunzimea talentului său. Jhin simțea că arta pe care le-o arăta Hwei altora era doar o fațadă și voia să vadă adevăratul spectacol. Hwei a încercat să nege că ar fi ascuns ceva, dar ochii l-au trădat. După atâția ani în care crease artă fără sens, imaginația lui se voia împlinită.\nAșa că Hwei a pictat. Pensula i-a fost călăuzită de decenii de practică. Noaptea s-a trezit la viață, luând culorile vii ale infinității strălucite a minții lui. Hwei le-a permis emoțiilor armonioase și viscerale să-l copleșească. Împărtășirea acestor viziuni cu altcineva l-a însuflețit și a scos în evidență puterea artei lui: crearea legăturilor, inspirația și creația dezlănțuită.\nJhin a urmărit totul. Apoi, cu ochii strălucind și cu tonul de nepătruns, și-a luat adio, spunând că avea să plece a doua zi ca să ''vadă lotușii înflorind''.\nÎn zori, când s-au trezit Hwei și ceilalți artiști, au descoperit o serie de tragedii.\nPrima: patru picturi istorice fuseseră distruse.\nA doua: patru cadavre fuseseră expuse – maeștrii pe care Hwei aproape că-i ucisese în tinerețe.\nA treia: primele patru etaje ale templului erupseseră în flăcări.\nÎntre flăcări, Hwei și-a imaginat aerul greoi și încărcat de culoare. Tot ce trăise în el se vărsase în lume.\nEra terifiant. Era superb. Era... artă. Dându-și seama de potențialul său întunecat – de distrugere, devastare și chin – Hwei a simțit aceeași oroare și fascinație din tinerețe.\nTemplul s-a prăbușit, iar Hwei a fost singurul supraviețuitor care a reușit să scape.\nEpuizat și plin de vinovăție, a deplâns tot ceea ce pierduse. Dar imaginația lui încă se revărsa, retrăind fiecare clipă a dezastrului.\nÎn timpul zilei, Hwei și sătenii din satul de meșteșugari i-au îngropat pe cei răpuși. În timpul nopții, s-a întors în ruinele pline de cenușă și a pictat, paleta lui luând forma blazonului lui Koyehn – același blazon pe care-l purta deasupra inimii.\nÎntr-o astfel de noapte, Hwei a găsit rămășițele unei capcane – una care avea petalele ca un lotus.\nDându-și seama cine cauzase dezastrul, Hwei a fost cuprins de o serie de emoții. Groază. Tristețe. Trădare... Uimire.\nÎn el ardea o întrebare: de ce?\nDar voia să afle răspunsul? Sau era mai bine să-și suprime dorința de a ști? Putea să rămână alături de oamenii lui, îndeplinindu-și rolul de moștenitor, ajutându-i să reconstruiască... sau...\nLuând cu el doar câteva lucruri în afară de pensulă și paletă, Hwei și-a părăsit insula și oamenii.\nDe atunci, Hwei a învățat că răspunsurile pe care le caută apar atunci când își dezvăluie tot potențialul artistic în fața celorlalți. Caută cei mai abjecți indivizi din cele mai întunecate colțuri ale Ioniei, dezlănțuind imagini chinuitoare asupra lor, pentru a înțelege mai bine de ce suferă el însuși. Dar ajută și victimele Ioniei – alți martori ai cruzimii, ca și el – creând pace și momente de reflecție pentru ei.\nHwei este atât un artist neobosit care se ridică din propria cenușă, cât și un om blând care vine de pe o insulă odată pașnică. Acum, înfruntă nuanțele în conflict ale Ioniei – și ale propriei imaginații. În timp ce se scufundă din ce în ce mai adânc în umbre, posibilitățile pe care le întrevede îi luminează calea.\nDar încă nu se știe ce nuanță a lui va triumfa."
    },
    "Illaoi": {
        "name": "Illaoi",
        "region": "Bilgewater",
        "image_url": "https://cmsassets.rgpub.io/sanity/images/dsfx7636/universe/9f60e89d1d62bd7458132f72d021be21abd54890-1215x717.jpg?accountingTag=LoL",
        "champ_url": "https://universe.leagueoflegends.com/ro_RO/champion/illaoi/",
        "lore": ""
    },
    "Irelia": {
        "name": "Irelia",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/3530078042f4933c89949ad02fbd1dd281812d95-1920x1071.jpg?accountingTag=LoL",
        "champ_url": "https://universe.leagueoflegends.com/ro_RO/champion/irelia/",
        "lore": "De când era mică, Xan Irelia a fost fascinată de eleganța și frumusețea mișcărilor umane. Cu ajutorul bunicii sale, a învățat dansurile tradiționale ale provinciei în care se născuse, așa-numitele ''dansuri ale mătăsii''. Deși nu era convinsă că dansurile aveau vreo legătură mistică cu spiritul Ioniei, după cum se zvonea, Irelia se îndrăgostise irevocabil de această formă de artă. Dorindu-și să învețe cât mai mult despre ele, și-a părăsit căminul și a plecat către Placidiumul din Navori, unde urma să studieze alături de cei mai respectați artiști ionieni.\nNeamul Ireliei era unul pașnic, care dorea să trăiască în armonie cu vecinii săi; cu toate astea, vestea că pe coasta continentului apăruseră niște invadatori străini i-a neliniștit pe mulți din Placidium. Când s-a întors în satul ei, Irelia a descoperit că fusese deja ocupat: pe străzi putea zări soldați noxieni cu coifuri de oțel, care îi mânau cu sulițele pe civilii neînarmați. Amiralul noxian Duqal ocupase casa familiei Xan pentru a-și încartirui ofițerii acolo.\nFrații Ireliei protestaseră împreună cu tatăl lor, Lito, iar acum, întreaga ei familie zăcea în morminte anonime din grădină.\nMăcinată de durere, tânăra i-a văzut pe soldații lui Duqal cărând obiecte de valoare din casă. Printre ele se număra și un blazon de metal, pe care era gravată emblema familiei Xan. Irelia s-a repezit către blazon și l-a smuls din mâinile noxienilor. Amiralul a trântit-o la pământ și le-a ordonat soldaților să sfărâme blazonul cu un baros masiv și să sape un mormânt și pentru această copilă obraznică.\nÎnconjurată din toate părțile, Irelia a remarcat bucățile de blazon împrăștiate pe jos. Brusc, a simțit cum un ritm ciudat începe să-i cuprindă sufletul. Bucățile de metal au început să se contorsioneze și să se miște singure, iar Irelia a simțit din nou bucuria senină a dansurilor antice...\nCu o mișcare a brațului, a trimis tăișurile necizelate ale blazonului către doi noxieni și i-a ucis instantaneu. Cât timp Duqal și ceilalți ofițeri erau cuprinși încă de șoc, Irelia a adunat și celelalte bucăți din blazon și a fugit.\nDupă ce a ajuns în pădurea de lângă sat, Irelia și-a jelit morții și și-a amintit ce-i spunea bunica ei. Și-a dat seama că tehnicile pe care le învățase nu erau niște simple dansuri, ci exprimau ceva mult mai măreț și mai puternic.\nÎn curând, ocupația noxiană a început să pună la încercare pacea fragilă a Primelor Pământuri. Se spune că până și Karma, liderul lor spiritual, fusese nevoită să riposteze cu magie letală; după aceea, discipolii ei se retrăseseră la Altarul Nemuririi, hotărâți să nu mai tolereze și alte acte de violență. De-a lungul provinciei Navori, ionienii care voiau să lupte au început să se unească. Așa a început să ia formă o mișcare de rezistență, care n-avea să se stingă atât timp cât Ionia nu era liberă. Irelia li s-a alăturat și a dansat în taberele din păduri, încercând să le reamintească de cultura lor pe cale de dispariție.\nCând s-a întors la Placidium, abia împlinise paisprezece ani. Grupul ei de luptători de rezistență s-a alăturat trupelor ce juraseră să păzească mănăstirile și grădinile sacre.\nÎnsă noxienii erau și ei conștienți de importanța acestui loc. Jericho Swain, un general teribil de viclean, a reușit să captureze Placidiumul și să-i ia ostatici pe apărători, sperând că va atrage întăririle într-o capcană.\nDestinul Ireliei a fost marcat irevocabil de acest moment. Eliberată și cuprinsă de un zel grațios, a dezlănțuit întregul potențial al anticului dans al tăișurilor. A ucis pe loc doisprezece dintre veteranii lui Swain, iar în rândul trupelor noxiene s-a instaurat haosul când ceilalți prizonieri i s-au alăturat. Fata a reușit să-l doboare chiar și pe general – momentul în care Irelia a ridicat deasupra capului mâna pe care i-o tăiase a fost punctul de răscruce al războiului.\nÎn urma victoriei obținute, care avea să rămână în istorie drept ''lupta decisivă de la Navori'', ionienii au aflat cine este Xan Irelia și au început s-o urmeze. Fără tragere de inimă, Irelia a condus mișcarea de rezistență timp de trei ani, de-a lungul cărora a purtat multe lupte sângeroase; apoi, a obținut victoria supremă în Golful Dalu, unde l-a încolțit și l-a învins pe amiralul Duqal, reușind într-un final să-și răzbune familia.\nÎn urma războiului, Ionia s-a schimbat iremediabil. Acum, Primele Pământuri sunt divizate, iar diferite facțiuni rivale se luptă între ele aproape la fel de aprig ca împotriva noxienilor. Mulți o urmează în continuare pe Irelia; deși alții ar accepta cu dragă inimă o asemenea putere, pe Irelia, aceasta o neliniștește.\nÎn inima ei, tânjește să poată dansa din nou de una singură."
    },
    "Ivern": {
        "name": "Ivern",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/0eefbfee5b5d494c950d5566f2cb093fa50e877a-1215x717.jpg?accountingTag=LoL",
        "champ_url": "https://universe.leagueoflegends.com/ro_RO/champion/ivern/",
        "lore": "Ivern cel Groaznic era un războinic crud și nemilos în ultima perioadă a străvechiului Vorrijaard. Aparținea unui clan care se închina celui mai aprig dintre zeii vechi și care refuzase să jure credință celor ''Trei Surori'', așa cum făcuseră atâtea altele.\nEra însă incontestabil faptul că armatele celor trei erau alimentate de puteri întunecate. După multe planuri și încercări zadarnice de a le detrona pe aceste Vlăstare ale Gheții, Ivern și semenii săi au pornit într-un final către est, călătorind pe mare spre ținutul unde s-a înălțat pentru prima dată soarele și de unde se spunea că izvora magia. Dacă ar fi reușit să pună mâna pe această putere, niciun inamic nu i-ar mai fi stat în cale.\nNavigând dincolo de orizont, războinicii nu s-au mai întors niciodată acasă, ci s-au pierdut în negura timpurilor și a miturilor.\nDe fapt, Ivern cel Groaznic a ajuns pe malurile Ioniei. După ce-au jefuit în voie așezările de pe coastă, Ivern și războinicii săi au descoperit o dumbravă sacră numită Omikayalan, ''Inima Lumii''. Iar acolo, în acea dumbravă neobișnuită, de un verde proaspăt și viu, au întâmpinat cea mai puternică rezistență. Ființe himerice, jumătate om, jumătate bestie, s-au năpustit cu sete asupra lor dinspre crengi și desișuri.\nFără să se descurajeze, Ivern și războinicii lui au continuat să lupte până au dat de protectorul ionienilor: legendara Salcie-Zeu.\nChiar în toiul luptei, Ivern a rămas țintuit în fața arborelui magic. Era un copac cu adevărat gigantic, împodobit cu frunze lungi și subțiri care străluceau verde-auriu. Forța magică pe care o emana era mai puternică decât orice întâlnise vreodată, iar Ivern a înțeles atunci că acele creaturi erau gata să-și dea viața pentru a-l proteja. Hotărât să spulbere rezistența dușmanilor, și-a ridicat toporul de luptă și, cu un răget plin de ură, a lovit Salcia-Zeu de nenumărate ori.\nFalnicul copac a căzut la pământ. Într-o secundă, un vârtej de energie vitală l-a mistuit pe Ivern cel Groaznic.\nDetașat de această lume, Ivern a văzut că lupta luase sfârșit. Leșurile celor căzuți au devenit hrana păsărilor, a insectelor și a mănunchiurilor de ciuperci multicolore. Oasele le-au putrezit, îmbogățind pământul, de unde au răsărit flori și copaci roditori, cu frunze și petale pulsând asemenea unor inimi scânteietoare. Din toată moartea din jurul său, viața renăscuse în moduri inimaginabile și nenumărate.\nIvern nu mai văzuse niciodată atâta frumusețe. Toate formele de viață erau legate între ele ca într-un nod uriaș, imposibil de conceput și de desfăcut. A plâns, iar lacrimile precum picăturile de rouă i s-au prelins pe noul trup. Era mai înalt decât își aducea aminte, iar mâinile și picioarele i se preschimbaseră în scoarță de copac, împodobită cu frunze. Simțea curgând prin el o magie din cu totul altă lume. Nu știa de ce sau cum, dar el era acum tot ce mai rămăsese din Salcia-Zeu.\nDupă ce și-a dat seama de asta, a început să distingă bocetul dealurilor, vaietele copacilor și plânsetele mușchiului verde. Gândindu-se la greșelile pe care le făcuse și la cruzimea de care dăduse dovadă, Ivern a fost cuprins de regret și și-a înălțat glasul spre cer, cerând iertare.\nCând a început în sfârșit să se miște, trecuse atât de mult timp, încât lumea părea cumva... nouă? Violența și tristețea fostului Ivern erau acum doar ecouri slabe în inima sa. Și-a dat seama că dacă-și afunda degetele de la picioare adânc în pământ, putea vorbi cu rădăcinile, pietrele și râurile. Până și noroiul avea păreri!\nIvern a călătorit prin toată Ionia și dincolo de ea, iar magia stranie din Omikayalan l-a urmat mereu. A legat prietenii strânse cu toate creaturile mari și mici, bucurându-se să le vadă micile obiceiuri și metehnele și ajutându-le uneori. A scurtat traseele omizilor, s-a ținut de farse cu spateroși răutăcioși, a luat în brațe caprochioase și s-a distrat cu ciupercile înțelepte.\nÎntr-o bună zi, a dat peste un golem de piatră care se rănise. Știind că spiritul sărmanei creaturi se stingea rapid, Ivern i-a făurit o inimă nouă dintr-o pietricică de râu, iar golemul i-a devenit cea mai bună și mai devotată prietenă. A numit-o Daisy, după florile care creșteau în mod misterios din corpul ei de piatră.\nUneori, Ivern a întâlnit în cale și muritori, dintre care mulți erau cât de cât pașnici. Aceștia l-au botezat ''Cel cu picioare de ciulini'', ''Inima codrului'' sau ''Bătrânul pădurar'' și au început să răspândească povești despre ciudata lui bunăvoință. După un timp, cruzimea, neglijența și egoismul lor l-au întristat așa de tare, că a început să-i ocolească.\nÎnsă dacă avea să ducă mai departe spiritul Salciei-Zeu, trebuia să ajute oamenii să privească, să asculte și să crească. Și el fusese muritor odată, deci știa că are o misiune grea, așa că a zâmbit și și-a stabilit singur provocarea: să-și ducă misiunea la bun sfârșit înainte ca soarele să apună pentru ultima oară.\nȘtia că timpul e de partea lui."
    },
    "Janna": {
        "name": "Janna",
        "region": "Zaun",
        "image_url": "https://cmsassets.rgpub.io/sanity/images/dsfx7636/universe/d1cd8492b5f8ddebe92117ca3923126a3e588c3d-1215x717.jpg?accountingTag=LoL",
        "champ_url": "https://universe.leagueoflegends.com/ro_RO/champion/janna/",
        "lore": "Oamenii s-au rugat vântului încă din timpuri străvechi. De la marinarii care călătoreau pe mare și se rugau pentru vreme bună până la cei nevoiași care implorau vântul schimbării să sosească, muritorii își puneau deseori speranțele în furtunile și adierile care străbăteau Runeterra.\nSpre surpriza lor, vântul părea să le răspundă rugilor. Uneori, navigatorii vedeau o pasăre de un albastru strălucitor înainte ca un vânt sănătos să le umfle pânzele. Alții jurau că auziseră un șuierat chiar înainte de sosirea unei furtuni, ca și cum cineva\ni-ar fi avertizat. Pe măsură ce vestea despre aceste semne s-a răspândit, pasărea a început să fie zărită din ce în ce mai des. Unii jurau chiar că o văzuseră transformându-se într-o femeie, o fecioară misterioasă, cu vârfurile urechilor ascuțite și părul lung, care plutea deasupra apelor și-i poruncea vântului cu un simplu gest din sceptrul său.\nCei care credeau în acest spirit al vânturilor, care părea mereu să se arate în vremuri de restriște, i-au dat și un nume: ''Jan'ahrem'', un cuvânt antic shuriman care însemna ''gardian''. Odată cu trecerea timpului, spiritul a devenit cunoscut drept ''Janna''.\nNumele ei s-a răspândit de-a lungul și de-a latul coastelor shurimane, iar navigatorii din Oshra Va'Zaun îi erau cei mai devotați credincioși. Existența lor depindea de apele liniștite care le permiteau navelor de comerț să treacă prin portul orașului lor. În schimbul bunăvoinței Jannei, cei din Oshra Va'Zaun i-au ridicat statui și altare. După ce imperiul shuriman a cucerit orașul, oamenii au continuat să-i aducă ofrande, însă nu pentru mult timp.\nCând împăratul a dat un decret împotriva ''idolilor falși'', statuile Jannei au fost dărâmate. Deși tot mai multe rugi au început să se îndrepte către zeii-războinici iluminați ai Shurimei, mulți oameni cereau încă pe ascuns îndurarea Jannei, căci ce puteau face zeii-războinici pentru a le feri corăbiile de furtuni? Deseori, acești muritori purtau amulete gravate cu imaginea unei păsări albastre – ofrande mici aduse în onoarea Jannei.\nDe-a lungul acestei perioade, Janna le-a răspuns în continuare celor care-i cereau ajutorul. În locurile și timpurile tulburate, ea a rămas singura constantă. Pasionații de istorie ar putea aprecia ironia faptului că exact ''vântul schimbării'' a fost singurul care nu s-a schimbat.\nDupă căderea imperiului, ținuturile odată verzi s-au transformat în deșert, iar ultimii iluminați au adus cu ei războiul și haosul. Cu toate astea, Janna a apărat orașul de toate pericolele. Acum, acesta e cunoscut sub numele de Zaun.\nDe-a lungul secolelor, Janna a urmărit ambițiile Zaunului evoluând. Deși orașul era în continuare un port comercial profitabil, cetățenii săi aspirau la mai mult. Visul lor era să sape un canal prin istmul pe care locuiau, unind astfel mările dimprejurul Valoranului și Shurimei, un proiect în care locuitorii orașului au investit multe eforturi, mulți bani și timp îndelungat. În curând, muritorii au început să se preocupe de problemele lor, iar rugile către Janna s-au stins.\nSăpăturile pentru canal au destabilizat zone întregi din Zaun. Într-o zi fatidică, mai multe districte aflate pe Râul Pilt s-au prăbușit sub nivelul mării din vest, iar mii de oameni s-au văzut nevoiți să lupte pentru viețile lor împotriva curenților nemiloși.\nÎn momentul amenințării morții, bietele suflete s-au rugat să fie salvate, invocând numele celei care-i apărase atâta timp:\nJanna.\nȘi deși oamenii uitaseră de existența ei până atunci, ea n-a ezitat să-i ajute. Janna s-a întrupat, însoțită de o vijelie imensă. Ziduri de aer imposibil de înalte au ținut la distanță apele, permițându-le oamenilor să fugă din casele lor inundate, iar vârtejuri feroce au sfâșiat fumul incendiilor. Deși Janna a salvat o mulțime de vieți, alte mii au pierit în ziua aceea, însă toți supraviețuitorii au fost martorii puterii și bunăvoinței ei. Atunci, locuitorii orașului au jurat să n-o mai uite niciodată.\nChiar și azi, după ascensiunea Piltoverului și problemele întâmpinate de Zaunul modern, cei care cred în Janna poartă medalioane cu păsări albastre și se închină puterii vântului. Chiar și după atât de mult timp, Janna e de partea celor umili și nevoiași. Toți cei din Zaun știu că, indiferent dacă se chinuie să respire din cauza Cenușii, dacă trebuie să înfrunte furia baronilor chimici sau să reziste amenințărilor de zi cu zi, Janna nu-i va abandona niciodată."
    },
    "Jarvan iv": {
        "name": "Jarvan iv",
        "region": "Demacia",
        "image_url": "https://cmsassets.rgpub.io/sanity/images/dsfx7636/universe/a078dc1670a0b2565aaaf9d50d3e10ec2d583498-1215x717.jpg?accountingTag=LoL",
        "champ_url": "https://universe.leagueoflegends.com/ro_RO/champion/jarvaniv/",
        "lore": "La scurt timp după încoronare, regele Jarvan III a ținut un discurs în fața poporului Demaciei. Deși mândrul regat avea deja mulți dușmani dincolo de granițe, câteva dintre familiile nobile demaciene începuseră să se certe între ele, iar unele angajaseră armate private pentru a intra în grațiile noului rege.\nAșa ceva era inacceptabil. Jarvan n-avea de gând să lase astfel de rivalități periculoase să amenințe regatul, astfel că și-a făcut cunoscută intenția de a le rezolva printr-un mariaj. Mireasa lui, Lady Catherine, era iubită de popor, iar la curte, zvonurile cum că cei doi erau apropiați circulau de ceva vreme. Clopotele Mărețului Oraș au sunat o zi și-o noapte cu ocazia nunții lor, iar până la sfârșitul anului a venit și vestea că cei doi așteptau un copil.\nÎnsă veselia a amuțit când Lady Catherine a murit în timpul nașterii.\nCopilul, care purta același nume ca și tatăl lui, a fost declarat prinț moștenitor al tronului Demaciei. Bucuros de nașterea fiului său, dar și sfâșiat de durerea pierderii soției sale, Jarvan III a jurat să nu se mai însoare niciodată, punându-și toate speranțele pentru viitorul Demaciei în singurul său copil.\nFără nicio amintire despre mama lui, tânărul prinț Jarvan a crescut la curtea regală, păzit și îngrijit în fiecare clipă. Regele a insistat ca fiul său să aibă parte de cea mai aleasă educație din Demacia și să deprindă de la o vârstă fragedă virtutea îndurării, povara solemnă a datoriei și onoarea unei vieți petrecute în slujba oamenilor. Pe măsură ce a crescut, seneșalul tatălui său, Xin Zhao, l-a învățat multe despre politica și istoria Valoranului. Un războinic venit din îndepărtata Ionie, Xin Zhao l-a ajutat pe prinț să deprindă arta războiului și filosofiile spirituale ale lumii.\nÎn timpul antrenamentelor, prințul Jarvan a avut de înfruntat un tânăr îndrăzneț din familia Crownguard, numit Garen. Cei doi erau de-o vârstă și s-au împrietenit repede. Jarvan admira voința și hotărârea lui Garen, iar acesta respecta instinctele tactice ale lui Jarvan.\nCând prințul a împlinit vârsta necesară, tatăl lui i-a acordat rangul onorific de general. Deși moștenitorul tronului nu trebuia neapărat să își dovedească puterea pe câmpul de luptă, Jarvan era hotărât s-o facă, indiferent dacă tatăl lui era de acord sau nu. Teritoriile de dincolo de Munții Argent erau disputate de Noxus și deveniseră o frontieră anarhică, unde tâlharii și triburile rivale îi amenințau pe mulți dintre aliații Demaciei. Prințul a jurat să restabilească pacea în regiune. Străbunicul său fusese ucis de o brută noxiană cu mult timp în urmă, în timpul primelor lupte duse în sud între cele două puteri. Acum, avea să-l răzbune.\nArmatele lui Jarvan au câștigat victorie după victorie... dar măcelul la care a fost martor l-a tulburat profund. Când s-a dus vestea că Porțile Plângerii căzuseră, s-a hotărât să avanseze pe teritoriul Noxusului, în ciuda sfaturilor locotenenților săi.\nÎn mod inevitabil, cu armata slăbită, Jarvan a fost încercuit și înfrânt de cetele de război noxiene înainte să poată ajunge măcar în Trevale.\nRefuzând să se predea, prințul a fugit în pădure împreună cu alți câțiva supraviețuitori. Cercetașii inamici i-au vânat zile în șir. În cele din urmă, străpuns de o săgeată, Jarvan s-a prăbușit în agonie la adăpostul unui copac, pierzându-și și recăpătându-și cunoștința. Era devastat. Își dezamăgise familia, țara și camarazii.\nFără-ndoială că ar fi murit acolo, dacă n-ar fi fost Shyvana.\nAceastă femeie stranie, cu pielea violet, l-a adus cumva înapoi în Demacia, la vechiul castel Wrenwall, unde s-a dovedit a fi o tovarășă vrednică și blândă, cât timp Jarvan și-a revenit. Deși fusese inițial șocat de înfățișarea ei, comandantul garnizoanei nu putea nega faptul că femeia ajutase nespus de mult regatul, salvându-i viața prințului.\nDin păcate, Shyvana însăși era urmărită de un dușman formidabil, monstruosul dragon al elementelor Yvva. Când străjerii castelului au zărit bestia la orizont, Jarvan a văzut o ocazie de a-și răscumpăra vina. Shyvana s-a pregătit să-și înfrunte inamicul în forma ei de dragon, iar prințul și-a părăsit iatacul și, încă șchiopătând, s-a pus în fruntea garnizoanei, conducând soldații și apărând zidurile. Și-a luat lancea și a jurat că se vor întoarce în Mărețul Oraș fie cu capul dragonului, fie deloc.\nLupta a fost rapidă și brutală. Când frica a pus stăpânire pe oamenii lui, făcându-i să-și abandoneze posturile, Jarvan i-a motivat să se întoarcă. Când soldații au fost răniți, Jarvan a îndrumat vindecătorii spre ei. Shyvana a răpus creatura, dar calitățile de lider ale prințului și eforturile sale au dus la câștigarea bătăliei. În acel moment, Jarvan a văzut adevărata putere a poporului demacian – oameni uniți la nevoie în apărarea patriei lor, indiferent de rivalități sau diferențe. I-a promis Shyvanei că va avea mereu un loc în garnizoana lui, dacă va dori.\nJarvan s-a întors triumfător la curte, cu Shyvana alături de el și cu capul temutului dragon. Deși regele a fost nespus de bucuros să-și vadă fiul întors acasă, unii dintre nobilii prezenți la eveniment au început să se întrebe dacă era înțelept să-i îngăduie unei asemenea creaturi să stea pe lângă prinț... sau să fie în armata lui.\nChiar și-așa, Jarvan și-a reluat poziția în armată și a jucat de atunci un rol esențial în probleme care nu țineau doar de protecția regatului. Ținând cont că prietenul său Garen era acum Căpitanul-de-Săbii din Avangarda Neînfricată, iar Shyvana și veteranii din Wrenwall îi antrenau pe soldații din garnizoanele de la granițe, prințul era sigur că Demacia putea combate orice amenințare.\nDar schimbarea bătea la porțile regatului.\nVânătorii de magi câștigaseră susținerea caselor nobile, iar acum începuseră să-i întemnițeze pe toți demacienii cu puteri oculte. În curând, teama de persecuție s-a transformat în nemulțumire, iar apoi într-o adevărată răscoală. În momentul în care magii au luat cu asalt Mărețul Oraș, Jarvan a aflat cu stupoare că tatăl său, regele, fusese ucis mișelește.\nDeși de atunci atitudinea politică a prințului față de magi s-a înăsprit semnificativ, încă mai există voci care susțin că nu e potrivit pentru a conduce Demacia. Drept urmare, Jarvan a început să se sfătuiască cu nobili care ocupă poziții importante – printre care și Marele Mareșal, Tianna Crownguard, mătușa lui Garen – și a jurat să se bazeze pe înțelepciunea și experiența lor în viitor.\nPentru a moșteni regatul tatălui său și a fi încoronat Jarvan IV al Demaciei, trebuie să-și cerceteze propria conștiință și să fie atent la alianțele pe care le întocmește."
    },
    "Jax": {
        "name": "Jax",
        "region": "Runeterra",
        "image_url": "https://cmsassets.rgpub.io/sanity/images/dsfx7636/universe/a8d3b960b33b5850f5c3b8e65a0afb54fde80e11-1920x1080.jpg?accountingTag=LoL",
        "champ_url": "https://universe.leagueoflegends.com/ro_RO/champion/jax/",
        "lore": ""
    },
    "Jayce": {
        "name": "Jayce",
        "region": "Piltover",
        "image_url": "https://cmsassets.rgpub.io/sanity/images/dsfx7636/universe/0dc3d5cacb41b3dfb73bcc8255bb22e9984f5a68-1215x717.jpg?accountingTag=LoL",
        "champ_url": "https://universe.leagueoflegends.com/ro_RO/champion/jayce/",
        "lore": ""
    },
    "Jhin": {
        "name": "Jhin",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/087251eea63def0d4a457624b3cd5c36b8cb52d0-1215x717.jpg?accountingTag=LoL",
        "champ_url": "https://universe.leagueoflegends.com/ro_RO/champion/jhin/",
        "lore": "Oriunde ai ajunge în Ionia, vei auzi cu siguranță povestea capturării Demonului de aur. Izgonirea acestui spirit crud e sărbătorită și astăzi și e subiectul multor epopei și piese de teatru.\nFiecare legendă are sâmburele ei de adevăr, dar adevărul despre Demonul de aur e departe de ce spun legendele.\nTimp de ani întregi, așezările montane din sudul Ioniei au fost bântuite de această creatură. În întreaga provincie Zhyun, ba chiar până în Shon-Xan și Galrin, un monstru a ucis zeci de călători și uneori sate întregi, lăsând în urmă aranjamente grotești de trupuri. Armatele au scotocit pădurile, orașele au tocmit vânători de demoni, maeștrii Wuju au patrulat drumurile... însă nimic n-a putut pune capăt ravagiilor bestiei.\nCuprinși de disperare, membrii Consiliului din Zhyun au trimis un sol către Marele Maestru Kusho din Ordinul Kinkou, pentru a-i cere ajutorul. Sarcina lui Kusho era aceea de a menține echilibrul între tărâmul fizic și cel al spiritelor, ceea ce-l făcea un expert în alungarea demonilor. Împreună cu fiul său, Shen, și tânărul discipol Zed, Kusho a pornit la drum în secret, pentru ca inamicul să nu le afle planurile de a-l prinde. Pe drum, cei trei au oferit alinare familiilor afectate, au cercetat locurile crimelor și au încercat să găsească legături și indicii. În curând, Kusho și-a dat seama că nu erau primii care porniseră în căutarea lui și că întreaga situație era dincolo de opera unui demon.\nÎn următorii patru ani, Demonul de aur le-a tot scăpat printre degete, iar misiunea i-a afectat în mod profund pe toți trei. Faimoasele plete roșcate ale lui Kusho au încărunțit; Shen, odată cunoscut pentru glumele lui istețe și pline de umor, a ajuns un om ursuz și posomorât, iar Zed, cel mai talentat ucenic din templul lui Kusho, a început să aibă probleme cu studiile. Era ca și cum demonul aflase că-l vânează și se bucura de necazul lor.\nCând Marele Maestru a înțeles într-un sfârșit tiparul asasinatelor, se spune c-ar fi rostit următoarele: ''Binele și răul nu sunt adevăruri. Se nasc în inimile oamenilor, iar fiecare le vede altfel nuanțele.'' Kusho a vrut să abandoneze misiunea, fiind convins că nu căutau un demon, ci un om sau un vastaya, ceea ce nu intra în atribuțiile Ordinului Kinkou. La auzul veștii, Shen și Zed i-au spus că sacrificaseră prea mult ca să renunțe și l-au convins să continue vânătoarea.\nÎn ajunul festivalului Mugurilor Spiritelor din trecătoarea Jyom, Kusho s-a deghizat într-un caligraf renumit, ca să treacă neobservat printre ceilalți artiști invitați. Apoi a așteptat. Shen și Zed au pus la cale o capcană minuțioasă, apoi au ajuns față-n față cu vicleanul lor inamic. Kusho avusese dreptate – temutul ''Demon de aur'' era de fapt un simplu asistent de scenă, care călătorea alături de teatrele ambulante din provincie. Își spunea Khada Jhin.\nDupă ce l-au încolțit pe Jhin, tânărul Zed s-a repezit să-l ucidă, însă Kusho l-a oprit. Le-a reamintit celor doi ucenici că deja își depășiseră atribuțiile și că uciderea lui Jhin ar fi înrăutățit situația. Kusho se temea că identitatea umană a lui Jhin și cunoașterea acestui fapt ar fi putut afecta armonia și încrederea care defineau cultura ioniană; mai mult, i-ar fi putut încuraja și pe alții să îi calce pe urme. În ciuda faptelor de care Jhin se făcea vinovat, legendarul maestru a hotărât ca ucigașul să fie întemnițat în închisoarea mănăstirii din Tuula.\nShen n-a fost de acord, însă a acceptat logica rece a tatălui său. Zed, tulburat peste măsură de ororile pe care le văzuse și care încă îi bântuiau sufletul, n-a putut înțelege sau accepta mila maestrului său. Se spune că atunci i-au încolțit în inimă primele resentimente.\nÎn toți anii pe care i-a petrecut închis în Tuula, Khada Jhin și-a păstrat secretele. Călugării care îl aveau în custodie i-au remarcat inteligența și talentele, precum făuritul armelor, poezia și dansul. Cu toate acestea, n-au reușit să-l vindece de interesele sale morbide. Între timp, dincolo de zidurile închisorii, instabilitatea politică a răvășit Ionia ca urmare a invaziei imperiului noxian și, încetul cu încetul, războiul a trezit pofta de sânge a unei națiuni odinioară pașnice.\nJhin a fost eliberat din Tuula după încheierea războiului, posibil chiar de una dintre multele celule radicale care încercau să obțină puterea în Primele Pământuri. Acum are acces la noile arme din arsenalul Kashuri, deși nu știe nimeni cum a ajuns să aibă acest privilegiu sau ce legături are cu facțiunea Kashuri.\nOricine ar fi noii lui protectori, aceștia i-au pus la dispoziție fonduri aproape nelimitate, iar ''spectacolele'' lui din ce în ce mai grandioase nu par a-i deranja. De curând, Jhin a atacat câțiva dintre Yánléi, din ordinul lui Zed, iar crimele în masă și asasinatele care-i poartă amprenta ''artistică'' au fost descoperite nu doar de-a lungul Ioniei, ci și în îndepărtatele Piltover și Zaun.\nRuneterra pare a fi pânza pe care Khada Jhin își pictează capodoperele sinistre, și numai el știe ce tușă urmează."
    },
    "Jinx": {
        "name": "Jinx",
        "region": "Zaun",
        "image_url": "https://cmsassets.rgpub.io/sanity/images/dsfx7636/universe/d0550188a6e83cb2e5def4a4a0bf8025baf57a0c-1215x717.jpg?accountingTag=LoL",
        "champ_url": "https://universe.leagueoflegends.com/ro_RO/champion/jinx/",
        "lore": "Deși majoritatea oamenilor se uită la Jinx și văd doar o femeie nebună înarmată cu un arsenal periculos, câțiva și-o amintesc ca pe o fetiță relativ inocentă din Zaun, cu idei mărețe, care nu reușea niciodată să-și găsească locul printre ceilalți. Nimeni nu știe cu siguranță ce anume a transformat acea copilă dulce într-o adultă imprevizibilă, renumită pentru excesul de acte distructive. Dar după ce și-a făcut o intrare explozivă în Piltover, talentul ei unic pentru haos a devenit imediat subiect de legendă.\nJinx și-a câștigat notorietatea prin ''farsele'' anonime asupra cetățenilor din Piltover... în special a celor care aveau legături cu clanurile de negustori bogați. Farsele erau uneori doar deranjante, dar puteau să ajungă și criminal de periculoase. De Ziua Progresului, Jinx a blocat străzile cu o mulțime de animale exotice, eliberate din menajeria Contelui Mei. A întrerupt comerțul pentru mai multe săptămâni, când a înșirat fălci de foc distructive și adorabile pe podurile emblematice ale orașului. O dată, a reușit chiar să mute toate semnele de circulație din oraș în locuri noi și absolut derutante.\nDeși țintele acestei criminale necunoscute păreau aleatorii, iar singura motivație părea haosul, acțiunile ei reușeau mereu să perturbe activitățile orașului.\nFirește, gardienii au atribuit inițial o parte din infracțiunile ei găștilor de chim-golani din orașul subteran. Însă lui Jinx nu i-a convenit că alții aveau parte de toată gloria datorată planurilor ei nebune, așa că, de atunci încolo, s-a asigurat că era văzută de fiecare dată când distrugea ceva. Curând, au apărut zvonuri despre o fată misterioasă din Zaun, cu părul albastru, care avea la dispoziție explozibili chimtech, un lansator de rachete cu gură de rechin și o mitralieră. Totuși, autoritățile nu au luat în seamă aceste rapoarte, ci le-au catalogat ca fiind absurde. La urma urmei, cum putea o puștoaică de pe străzile orașului subteran să pună mâna pe un asemenea arsenal?\nȘirul de reușite bombastice ale lui Jinx părea nesfârșit, iar încercările gardienilor de a prinde vinovatul erau dejucate la fiecare pas. Tânăra a început să-și semneze operele de distrugere cu graffiti în culori vii, precum și cu alte mesaje provocatoare adresate celui mai recent aliat al șerifului din oraș în lupta împotriva fărădelegilor, agentul Vi.\nReputația lui Jinx a tot crescut, iar în timp, locuitorii Zaunului s-au împărțit în două tabere. Unii o considerau o eroină, care le arăta aroganților de piltoveni care le era lungul nasului, iar ceilalți o vedeau ca pe o nebună periculoasă, care intensifica tensiunile deja existente dintre cele două orașe.\nDupă câteva luni de măcel din ce în ce mai intens, Jinx și-a dezvăluit cel mai ambițios plan de până atunci. A pictat în rozul ei electric emblematic pe zidurile Visteriei Ecliptice, una dintre cele mai sigure trezorerii din oraș, o caricatură foarte nefavorabilă a lui Vi, precum și detalii despre planul de a jefui Visteria.\nLocuitorii din cele două orașe au așteptat cu sufletul la gură și neliniște în inimă sosirea datei anunțate. Mulți chiar s-au îndoit că tânăra avea curajul să se țină de cuvânt, în condițiile în care era aproape sigur că avea să fie luată prizonieră.\nÎn ziua jafului, Vi, șeriful Caitlyn și ceilalți gardieni i-au întins o cursă lui Jinx în afara Visteriei. Însă ea se strecurase deja înăuntru într-o ladă de bani modificată, care fusese livrată cu câteva zile înainte. Când a auzit vacarmul din interior, Vi și-a dat seama că gardienii fuseseră păcăliți din nou și s-a năpustit în clădire. Confruntarea celor două a lăsat Visteria Ecliptică în ruină, iar răufăcătoarea Jinx s-a făcut nevăzută.\nJinx e în libertate chiar și acum, fiind un ghimpe aflat mereu în coasta Piltoverului. Acțiunile ei au inspirat și alți răufăcători din bandele de chim-golani, care au început s-o imite, precum și numeroase piese de teatru satirice la adresa incompetenței gardienilor și chiar expresii noi în ambele orașe, deși nimeni n-a avut curajul încă\nsă-i spună lui Vi în față ''domnișoara roz''.\nObiectivul suprem al lui Jinx și motivul obsesiei ei față de Vi rămân un mister, dar un lucru e sigur: infracțiunile ei au din ce în ce mai mult tupeu."
    },
    "K'sante": {
        "name": "K'sante",
        "region": "Shurima",
        "image_url": "https://cmsassets.rgpub.io/sanity/images/dsfx7636/universe/2f7e81a667a238ce3649d8bd47152df60e7a5c55-1920x1080.jpg?accountingTag=LoL",
        "champ_url": "https://universe.leagueoflegends.com/ro_RO/champion/ksante/",
        "lore": "K'Sante a crescut înconjurat de povești despre istoria ținutului său. La cină, tatăl îi spunea istorii despre strămoșii lor, care-și folosiseră curajul și puterea pentru a ține piept tiraniei Iluminaților. Mama lui povestea despre bestiile înspăimântătoare pe care fondatorii nazumani le uciseseră străbătând Shurima în călătoria spre miazăzi, unde descoperiseră o zonă plină de cele mai rare comori ale deșertului – cascade bolborosinde, stânci împădurite și o mulțime de animale. Au întemeiat republica liberă Nazumah acolo unde nu-i putea ajunge domnia Iluminaților înfumurați. K'Sante a absorbit fiecare cuvânt, jurându-și să devină cel mai bun\nrăzboinic-vânător din Nazumah, un erou la fel de mare precum cei din povești, și să conducă viitoarele generații ale poporului său.\nTimp de două decenii, K'Sante s-a antrenat cu diverși maeștri ai artelor marțiale, însă părinții au fost cei care l-au învățat să respecte inamicii ținutului său natal – prădătorii nemiloși, dar și lorzii războinici imperialiști care voiau să pună mâna pe resursele orașului-stat. I-au amintit că Nazumah avea nevoie de mai mult decât forță brută pentru a rămâne o republică liberă. În timpul antrenamentelor sale, K'Sante a studiat cu înțelepții nazumani, învățând cum erau folosite materialele obținute din surse extraordinare la fabricarea armelor și infrastructurii avansate, mulțumită cărora poporul său se dezvoltase și evoluase în ultimele cinci secole.\nÎn timpul vânătorilor din tinerețe, K'Sante a legat multe prietenii, însă cel mai mult\ns-a apropiat de un tânăr din Marrowmark numit Tope. K'Sante era o forță de neoprit în lupta corp la corp, iar Tope era specializat în atacurile de la distanță. Împreună, făceau o echipă formidabilă, învingând grupuri mari de urși de piatră, cete de shakkali și chiar și invazii de xer'sai. Iar pe măsură ce au devenit mai puternici împreună, legătura lor a devenit și ea din ce în ce mai puternică.\nÎntr-o noapte înstelată, K'Sante i-a mărturisit lui Tope că sentimentele sale pentru el erau mai adânci decât o simplă camaraderie. Când Tope i-a recunoscut același lucru, cei doi s-au îmbrățișat și s-au sărutat pentru prima oară. În clipa aceea, împreună, totul părea perfect.\nÎnsă nu era.\nDoi Iluminați, împăratul Azir și magul Xerath, răvășiseră continentul în războiul lor pentru Shurima, atrăgând creaturi abominabile în armatele lor. Cercetașii nazumani zăriseră o astfel de creatură, un prădător uriaș cu trup de leu și coadă de cobră, care teroriza savana din apropiere. Când liderii orașului-stat au întrebat cine putea răpune bestia, K'Sante și Tope s-au oferit voluntari.\nPrima oară când au încercat s-o ucidă, bestia s-a ferit de fiecare atac, folosind puteri nemaivăzute. Cei doi și-au dat în cele din urmă seama că era acoperită de o armură care se regenera atunci când primea lovituri non-fatale. N-au reușit s-o rănească în niciun fel și au fost forțați să se retragă din vizuina leului-cobră.\nApoi au încercat iar și iar.\nK'Sante era mânios. Trebuia să răpună bestia dacă voia să fie cel mai bun vânător din Nazumah. Nu mai conta nimic altceva. S-a antrenat zi și noapte, fiind convins că Tope avea să înțeleagă.\nÎntre timp, Tope a studiat bestia. I-a sugerat lui K'Sante diverse strategii,\nurmărindu-și partenerul dând din cap în timp ce lovea în neștire manechinele de antrenament. În sinea lui, Tope se întreba dacă erau suficient de puternici.\nCel mai mare succes al lor a fost când au reușit să smulgă o bucată din armura leului-cobră. Tope a luat-o ca pe un semn bun și s-a gândit că, dacă ar căuta ajutor, ar reuși să progreseze.\nÎnsă K'Sante fierbea. Începuse să vadă bestia ca pe o încercare destinată lui, iar să facă orice altceva decât s-o răpună era un eșec lamentabil. Eroii pe care-i idolatrizase încă din copilărie nu eșuaseră niciodată în luptă. Așadar, nici el nu putea să eșueze, în special nu acceptând ajutor în bătălia lui. Încercase ideile lui Tope, care nu funcționaseră, iar acum Tope credea că nu erau suficient de puternici? N-avea de gând să accepte așa ceva. K'Sante a început să se întrebe dacă nu cumva Tope îl trăgea înapoi și a încetat să-i mai asculte ideile.\nRănit, Tope a insistat că nici antrenamentele și forța brută nu erau mai bune și i-a spus lui K'Sante că hotărârea sa, odată o calitate admirabilă, devenise acum o obsesie narcisistă.\nDurerea și furia lor s-au întețit, iar certurile au devenit din ce în ce mai dese cu fiecare luptă împotriva leului-cobră. Cuvintele pe care și le adresau au început să se rărească între ei până au dispărut de tot. Într-un final, singurul lucru în privința căruia au căzut de acord a fost să se separe.\nÎn următorul an, K'Sante a continuat să se antreneze, încăpățânat și singur. Făcuse progrese, însă era departe de victorie. Până la urmă, și-a dat seama că forța nu era suficientă pentru a ucide creatura. Avea nevoie de ajutor.\nK'Sante și-a făcut curaj și a mers acasă la Tope, unde i s-a spus că fostul său partener se întorsese în Marrowmark. Cea care l-a primit a fost mătușa fostului său partener, care i-a dat la plecare jurnalul lui Tope, spunându-i că nepotul său i-l lăsase pentru a-l ajuta în lupta împotriva monstrului.\nK'Sante a citit jurnalul și și-a dat seama de greșelile pe care le făcuseră. Când a ajuns la notițele despre leul-cobră, a rămas uimit. Tope scrisese că bestia era un Baccai, o ființă schimonosită de o iluminare nereușită. Teoria lui era că Xerath, cunoscut pentru modurile monstruoase în care folosea magia, forțase fauna shurimană să treacă prin ritualul iluminării. K'Sante a citit întregul jurnal din scoarță-n scoarță, descoperind teoriile lui Tope despre cum ar fi putut ucide un Baccai, idei la care K'Sante nu se gândise niciodată. Iar în seara aceea a formulat un plan pentru a exersa metodele lui Tope pe monștri mai mici.\nPe măsură ce a devenit din ce în ce mai bun în luptă, și-a adus aminte de învățăturile părinților lui și și-a dat seama că mândria îl abătuse de la drum. Nu respectase ideile lui Tope suficient încât să le încerce în mod veritabil. Își respectase dușmanul mai mult decât își respectase partenerul. Odată cu trecerea timpului, și-a acceptat defectele și a trecut peste evenimentele din tinerețe, recunoscător pentru ceea ce împărtășiseră, dar și pentru șansa de a-și continua propriul drum, înarmat cu perspective noi.\nSub cerul purpuriu, K'Sante a atacat încă o dată leul-cobră. Și-a calculat fiecare manevră, ferindu-se de atacurile creaturii și lovind-o în momentele vulnerabile. S-au luptat de la răsăritul soarelui până la apus. K'Sante avea armele zdrobite și trupul însângerat, dar n-avea de gând să se dea bătut. Când creatura a obosit în sfârșit, K'Sante a găsit ocazia perfectă, inspirat de teoriile lui Tope, și și-a încolțit dușmanul înspre o cascadă ale cărei ape slăbeau armura leului-cobră, apoi i-a dat lovitura fatală.\nSe simțea epuizat, dar mândru. Iar adevărata realizare nu era ceea ce reușise să facă, ci călătoria pe care o făcuse până acolo.\nLa întoarcere, toți cei din Nazumah l-au sărbătorit. Potrivit tradiției, a donat trupul creaturii pentru a fi studiat de oamenii de știință, păstrându-și doar câteva bucăți de armură pentru a-și rafina armele ntofo, dezvoltându-le astfel încât să absoarbă proprietățile regenerative ale armurii. Astfel, atunci când învelișul lor exterior era distrus, le putea folosi în continuare ca pe niște lame ascuțite până când se refăceau. Apoi a cioplit în fiecare armă un simbol pe care-l văzuse în jurnalul lui Tope, înfățișând leul-cobră. Deși timpul pe care-l petrecuseră împreună se încheiase, K'Sante știa că nu dobândise de unul singur victoria.\nAstăzi, K'Sante e cunoscut drept mândria ținutului Nazumah. Dar dacă va fi să devină vreodată cel mai mare conducător al republicii, știe că nu trebuie să lase orgoliul să-i întunece judecata. Viitorul patriei sale e incert din cauza amenințării Iluminaților. Dar K'Sante știe că dacă Azir sau Xerath se hotărăsc să mărșăluiască înspre sud, el va fi gata de luptă."
    },
    "Kai'sa": {
        "name": "Kai'sa",
        "region": "Vid",
        "image_url": "https://cmsassets.rgpub.io/sanity/images/dsfx7636/universe/33ac4d0acbbdb7f6d3b36520c0a78873052d271a-1920x1133.jpg?accountingTag=LoL",
        "champ_url": "https://universe.leagueoflegends.com/ro_RO/champion/kaisa/",
        "lore": "Poate cel mai remarcabil lucru la Kai'Sa, vânătorul neînfricat din Vid, este chiar banalitatea felului în care și-a început viața. Strămoșii ei nu au fost războinici din triburi călite de secole întregi de lupte, iar ea nu a venit din tărâmuri îndepărtate pentru a lupta împotriva amenințării misterioase ce sălășluia în adâncurile Shurimei. Dimpotrivă, era doar o fată ca oricare alta, fiica unor părinți iubitori care trăiau în deșertul din sudul continentului. Zi de zi, se juca cu prietenii ei, iar la căderea serii, visa să-și găsească locul în lume.\nÎn momentul în care a împlinit zece ani, destinul Kaisei s-a schimbat pentru totdeauna. Dacă ar fi fost cu câțiva ani mai mare, poate că ar fi observat întâmplările neobișnuite care începuseră să aibă loc în satele din preajmă; mama ei îi spunea mereu să nu iasă din casă, temându-se că străinii care hoinăreau prin jur și care cereau tribut pentru puterile întunecate din adâncuri i-ar putea face rău. Kaisa și prietenii ei credeau că era doar o poveste menită să-i sperie, până într-o seară în care au descoperit un țarc cu capre cumpărate de la niște ciobani nomazi, ce urmau să fie sacrificate. Folosindu-se de cuțitul pe care-l primise cadou de la tatăl ei atunci când împlinise opt ani, a tăiat funiile cu care erau legate animalele și le-a eliberat într-un canion din apropiere. Totul părea doar o farsă nevinovată, dar apoi s-a întâmplat ceva de necrezut. Pământul a început să se cutremure, cerul a fost cuprins de fulgere, iar copiii s-au înspăimântat și au fugit.\nVidul se trezise la viață. Pământul s-a despicat și a înghițit satul Kaisei și pe toți locuitorii săi, lăsând în urmă doar nisipul, în care stăteau înfipte coloane grotești, negre ca noaptea.\nCând Kaisa și-a recăpătat cunoștința, și-a dat seama că se afla sub pământ, fără cale de a ieși înapoi la suprafață. O frică paralizantă a cuprins-o, dar nu și-a pierdut speranța. Undeva, departe, putea auzi țipetele altor supraviețuitori. Se chemau unii pe alții, repetându-și numele pe rând la nesfârșit, ca un fel de incantație. Din păcate, în cea de-a treia zi, doar vocea Kaisei se mai făcea auzită în adâncuri. Familia și prietenii ei muriseră. Era singură în întuneric.\nChiar în momentul în care a simțit că nu mai exista nicio speranță, Kaisa a observat o lumină.\nA început să meargă către ea.\nPe drum, a găsit cu greu destulă mâncare încât să se-ntremeze. Printre dărâmături, a găsit burdufuri cu apă și piersici aproape putrezite, dar Kaisa ar fi mâncat orice ca să nu se prăbușească de foame. Până la urmă însă, cu stomacul mai plin, frica a pus iar stăpânire pe ea. A ajuns într-o cavernă enormă, luminată de o strălucire purpurie și nepământească și și-a dat seama că nu mai era singură.\nPrin întuneric mișunau tot soiul de creaturi. Prima care a atacat-o era cam cât ea. Kaisa a strâns bine cuțitul în mâini și s-a pregătit să se apere. Videmerida a împins-o la pământ, dar fata i-a înfipt cuțitul în inimă, iar cele două au început să se rostogolească în adâncurile abisului.\nCreatura părea moartă, dar pielea ei supranaturală se prinsese de brațul Kaisei. Învelișul întunecat o gâdila, dar era tare ca oțelul la atingere. Panicată, Kaisa și-a rupt cuțitul încercând s-o dea jos. Însă când au apărut alte bestii, a reușit s-o folosească pe post de scut în timp ce fugea de ele.\nCurând, Kaisa și-a dat seama că învelișul devenea parte din ea. În timp ce lupta pentru supraviețuire, zilele s-au transformat în săptămâni, săptămânile în luni, iar lunile în ani. Fata a devenit din ce în ce mai hotărâtă, iar cea de-a doua piele a ei a crescut odată cu ea.\nAcum nu mai avea doar un licăr de speranță, ci și un plan. Să lupte cu toată ființa. Să supraviețuiască. Să găsească o cale să se-ntoarcă.\nDintr-o fetiță înspăimântată, a ajuns o supraviețuitoare neînfricată. Din pradă, a devenit prădător. Timp de aproape un deceniu, Kaisa a trăit la granița dintre cele două lumi și a încercat să le țină departe una de cealaltă, deoarece Vidul tânjește să înghită toată Runeterra, nu doar câteva sate amărâte din Shurima, iar ea nu vrea să-i permită asta.\nDeși a ucis nenumărate creații ale Vidului, știe că mulți dintre cei pe care încearcă să-i protejeze o vor considera și pe ea un monstru. Încetul cu încetul, numele ei a început să se transforme într-o legendă, un ecou al ororilor antice din Icathia, orașul pierdut.\nNu mai e cunoscută drept Kaisa... ci Kai'Sa."
    },
    "Kalista": {
        "name": "Kalista",
        "region": "Insulele umbrelor",
        "image_url": "https://cmsassets.rgpub.io/sanity/images/dsfx7636/universe/7c9c407e5fefbe90cf2cca88aef5410cac72f164-1215x717.jpg?accountingTag=LoL",
        "champ_url": "https://universe.leagueoflegends.com/ro_RO/champion/kalista/",
        "lore": "În urmă cu multe secole, când încă era în viață, Kalista era un mândru general\ndintr-un regat al cărui nume a căzut acum în uitare. Unchiul ei era însuși regele. Kalista urma un cod strict al onoarei, slujind tronul cu o loialitate de neclintit. Regele avea mulți dușmani, iar când aceștia au trimis un asasin să-l ucidă, numai vigilența Kalistei a prevenit dezastrul.\nDar, salvându-l pe rege, a condamnat-o pe cea pe care acesta o iubea cel mai mult. Când a parat tăișul otrăvit al asasinului, acesta s-a înfipt în brațul reginei. Regele i-a chemat în ajutor pe cei mai de seamă preoți și doctori din regat, dar niciunul n-a reușit s-o vindece. Plin de mâhnire, regele a trimis-o pe Kalista în căutarea unui leac, iar Hecarim din Ordinul Fierului a rămas alături de el.\nKalista a călătorit departe și a vorbit cu cărturari erudiți, pustnici și mistici... dar fără folos. În cele din urmă, a aflat de existența unui loc ascuns de lumea exterioară prin cețuri strălucitoare; se spunea că locuitorii acestuia ar fi știut secretele vieții eterne. La un pas de a-și pierde speranța, a angajat o corabie care s-o ducă la aproape legendarele Insule Binecuvântate.\nStrăjerii capitalei Helia au văzut puritatea intenției ei și i-au permis să treacă prin ceață. Kalista i-a rugat să o vindece pe regină și, după multe consultări, maeștrii orașului au fost de acord. Însă era esențial să se grăbească. Cât timp regina încă mai respira, putea fi salvată de mitica apă a vieții. Kalista a primit un talisman care îi permitea să revină fără ajutor în Helia, dar a fost avertizată să nu divulge nimănui acel lucru.\nCând Kalista a ajuns înapoi în patria ei, regina murise deja.\nRegele își pierduse mințile și se încuiase în turnul său, alături de trupul în descompunere al reginei. Când a auzit de întoarcerea nepoatei lui, i-a cerut să-i spună ce descoperise. Era prima oară când Kalista nu reușise să-i îndeplinească porunca. Cu inima plină de amărăciune, a recunoscut că leacul pe care-l găsise nu mai avea nicio întrebuințare. Dar regele nu a crezut-o și a condamnat-o ca trădătoare a coroanei.\nHecarim a încercat s-o convingă să-i conducă înapoi în Insulele Binecuvântate, unde unchiul ei putea auzi adevărul chiar din gura maeștrilor. Apoi, poate, acesta avea să își găsească liniștea și să accepte moartea reginei, lăsând-o să se odihnească în pace. Cu greu, Kalista s-a lăsat convinsă.\nAstfel, regele a pornit pe mare cu o flotă formată din cele mai rapide vase și a strigat de bucurie când a văzut Helia strălucind în zare. Însă maeștrii i-au întâmpinat cu severitate și nu le-au permis să treacă. I-au repetat insistent că moartea este definitivă. Inversarea ei ar fi însemnat să dea peste cap ordinea naturală a lumii.\nRegele s-a înfuriat și i-a poruncit Kalistei să-i ucidă pe cei care li se împotriveau. Ea a refuzat și l-a chemat pe Hecarim în ajutor... dar acesta i-a înfipt o lance în spate.\nOrdinul Fierului i s-a alăturat în trădare, străpungând trupul Kalistei din nou și din nou, până a rămas nemișcată la pământ. Apoi, a început o luptă brutală, în care cei care-i erau încă devotați Kalistei au luptat cu disperare împotriva cavalerilor lui Hecarim, însă erau în inferioritate numerică. Inima Kalistei bătea din ce în ce mai rar și ochii ei vedeau în jur doar moartea războinicilor ei. Cu ultima suflare, a jurat să se răzbune pe cei care o trădaseră...\nCând Kalista a deschis din nou ochii, îi străluceau plini de puterea întunecată a unei magii nenaturale. Nu avea nicio idee ce se întâmplase, dar Helia era acum o copie întunecată și coruptă a frumosului oraș de odinioară. Întregul tărâm al Insulelor Binecuvântate devenise un loc al umbrelor, plin de spirite neliniștite prinse pentru eternitate într-un coșmar al morților vii.\nDeși a încercat să nu uite fragmentele de amintiri pe care le mai avea despre trădarea monstruoasă a lui Hecarim, acestea s-au pierdut în negura timpului. Tot ce-a mai rămas în sufletul Kalistei este setea nepotolită pentru răzbunare. A devenit un spectru, un personaj din poveștile de groază, adesea invocată de cei care au trecut prin trădări asemănătoare.\nKalista le cere să plătească prețul suprem, absorbindu-le spiritele, astfel încât devin una cu lancea răzbunării."
    },
    "Karma": {
        "name": "Karma",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/d55c76e8c8a67dd290192f51eaa0576d90dd0261-1215x717.jpg?accountingTag=LoL",
        "champ_url": "https://universe.leagueoflegends.com/ro_RO/champion/karma/",
        "lore": "Karma e întruparea unui spirit ionian antic, o lumină spirituală pentru fiecare generație a poporului său. Cea mai recentă încarnare a sa este o fată de doisprezece ani pe nume Darha, care a copilărit în munții nordici din Shon-Xan. Fetișcana încăpățânată și independentă visa mereu la o viață dincolo de satul ei micuț și provincial.\nÎnsă la un moment dat, a început să aibă viziuni stranii. Era ceva ciudat la ele: păreau a fi amintiri, deși fata era sigură că nu trăise nimic asemănător. Inițial, i-a fost ușor să le ascundă, dar viziunile au devenit din ce în ce mai intense, până când Darha a început să creadă că înnebunea.\nTocmai când părea că va rămâne pentru totdeauna în coliba vindecătorilor, un grup de călugări s-a oprit în satul ei. Veniseră dintr-un loc numit Altarul Nemuririi, unde Karma, liderul lor divin, trecuse în neființă cu câteva luni în urmă. Călugării erau în căutarea următoarei reîncarnări a conducătorului lor, crezând că o vor găsi în acel sat. Au supus toți sătenii unor serii de încercări, dar până la urmă s-au dat bătuți.\nPe când treceau pe lângă colibele vindecătorilor, Darha a țâșnit afară și a fugit în calea lor. Plângând, le-a povestit de viziunile pe care le avusese și\nle-a spus că le recunoscuse vocile din ecourile din mintea sa.\nCălugării au recunoscut imediat semnele. Aceasta era Karma lor. Viziunile erau amintiri ale unor vieți trecute, care se revărsau acum în noua gazdă a spiritului.\nÎn acea clipă, viața Darhei s-a schimbat pentru totdeauna. Și-a luat adio de la tot ce cunoștea și a plecat către Altarul Nemuririi, unde a rămas în grija călugărilor. De-a lungul anilor, au învățat-o să comunice cu sufletul său străvechi și cu miile ei de foste încarnări, fiecare purtând înțelepciunea epocilor demult apuse. Karma predicase mereu pacea și armonia, învățându-și poporul că orice act răuvoitor este urmat de consecințe și că nu este nevoie de pedepse sau represiuni.\nDar Darha, deși chiar devenise Karma, a pus la îndoială aceste principii. Unii dintre discipolii ei erau contrariați. Cum putea reprezenta Spiritul Ioniei, cel mai sacru simbol al Primelor Pământuri, fără să fie de acord cu cele mai de bază filosofii ale lor?\nÎn cele din urmă, aceste credințe au fost puse la încercare în momentul în care Noxusul a invadat Ionia. Mii de suflete au pierit pe măsură ce armata noxiană a înaintat, iar Karma a fost nevoită să înfrunte cruda realitate a războiului. Putea simți imensul potențial distructiv al forței care-i înflorise în suflet și se întreba care era scopul puterii, dacă nu putea fi folosită.\nVocile din trecut o rugau să rămână la Altarul Nemuririi, să-și aline poporul și să aștepte să treacă războiul. Cu toate astea, un adevăr mult mai profund o obliga să acționeze...\nIncertitudinea o chinuia, dar până la urmă a luat o decizie. Și-a dezlănțuit furia divină asupra unui comandant noxian, care se afla pe puntea fregatei sale de război. Însă a provocat nu un atac concentrat, ci o explozie devastatoare care a transformat în cenușă întreaga corabie și echipajul acesteia.\nDeși mulți ionieni au sărbătorit victoria, călugării erau de părere că făcuse o greșeală imensă. Tulburase armonia pământurilor sale natale, făcuse de rușine toate fostele încarnări ale Karmei și își întinase propriul suflet nemuritor și pe cele ale discipolilor săi. Au implorat-o să nu mai rănească pe nimeni, chiar dacă asta însemna să mediteze în singurătate și să se supună penitențelor toată viața.\nKarma a ridicat mâna, reducându-i la tăcere. Deși încă mai auzea vocile din mintea ei șoptind, chiar Spiritul Ioniei pe care-l purta în inimă o călăuzise... iar Primele Pământuri erau pregătite să se apere. Karma nu știa dacă fusese aleasă pentru curajul și voința ei, dar un lucru era sigur: uneori, nu poți avea armonie fără să plătești un preț scump. Lumea în care trăia se schimba, iar înțelepciunea nu însemna să se opună acelui adevăr, ci să-l accepte.\nDeși războiul împotriva Noxusului a luat sfârșit acum multă vreme, mulți ionieni sunt încă gata să răspundă violenței cu și mai multă violență, chiar și împotriva celor din același neam cu ei. Karma a jurat să-i călăuzească pe cât mai mulți dintre ei spre o cale mai luminată – pe cât posibil, una mai pașnică, dar la nevoie și una plină de acțiune."
    },
    "Karthus": {
        "name": "Karthus",
        "region": "Insulele umbrelor",
        "image_url": "https://cmsassets.rgpub.io/sanity/images/dsfx7636/universe/e0895a900b25fa6a017496fc3cbeee49262edc11-1215x717.jpg?accountingTag=LoL",
        "champ_url": "https://universe.leagueoflegends.com/ro_RO/champion/karthus/",
        "lore": "Karthus este profetul uitării, un spectru pururea viu ale cărui cântece înspăimântătoare vestesc apariția morții. Muritorilor de rând le e teamă de darul pe care îl oferă, dar el vede doar frumusețe și puritate în îmbrățișarea eternității, o comuniune perfectă între viață și moarte. Atunci când iese la iveală din Insulele Umbrelor, Karthus, apostolul morților vii, răspândește bucuria morții.\nKarthus s-a născut într-o familie foarte săracă, ce-şi ducea veacul într-unul din satele aflate în afara zidurilor capitalei noxiene. Mama lui a murit dându-i naştere, iar tatăl său a fost nevoit să-i crească singur pe Karthus şi pe cele trei surori ale sale. Cei cinci trăiau într-un azil dărăpănat pentru săraci și împărţeau acest spaţiu mizer cu zeci de alte familii, supravieţuind doar cu apă de ploaie şi carne de şobolan. Dintre toţii copiii care locuiau acolo, Karthus era cel mai priceput la prinsul șobolanilor și reușea mai mereu să facă rost de mâncare pentru ai săi.\nMoartea era omniprezentă în mahalalele Noxusului. Deseori, ziua începea cu strigătele deznădăjduite ale unor părinţi treziţi lângă corpul neînsufleţit şi rece al odraslei lor. În cele din urmă, Karthus a învățat să aprecieze aceste strigăte de agonie... a început să privească fascinat cum călăuzele lui Kindred însemnau fiecare moarte pe toiegele lor și apoi ridicau cadavrele celor loviţi de năpastă. Noaptea, tânărul Karthus se furişa prin încăperile înghesuite ale azilului în căutarea celor aflaţi pe moarte, sperând să prindă momentul în care sufletul lor părăsea lumea celor vii şi se alătura neantului. Ani de zile, aceste plimbări nu au dat rod – pur și simplu nu reușea să prevadă momentul exact al morţii cuiva. Karthus nu a avut şansa de a fi martor la momentul unei morţi până când aceasta nu i-a secerat propria familie.\nMolimele erau frecvente în spaţiile strâmte ale azilului. Când surorile lui Karthus s-au îmbolnăvit de ciumă, el a început să le vegheze, plin de interes. Tatăl său şi-a găsit alinarea în băutură, dar Karthus era mereu alături de surorile sale, îngrijindu-le şi observând cum boala le măcina sănătatea. A fost lângă ele când moartea a lovit, iar în momentul în care lumina din ochii lor s-a stins, Karthus a simțit o dorință nespus de puternică: să afle ce urmează după moarte şi să descopere secretele eternităţii. Când călăuzele au sosit să ridice cadavrele surorilor sale, Karthus a pornit pe urmele lor către templu, punându-le nenumărate întrebări despre meseria lor și despre secretele morții. Era posibil, oare, ca o persoană să-și continue existența în momentul în care viaţa se sfârşeşte, dar înainte ca moartea să-şi întindă stăpânirea asupra sa? Dacă acest moment de tranziţie putea fi înţeles şi menţinut cumva, ar putea oare înţelepciunea vieţii să se contopească cu claritatea morţii?\nCălăuzele şi-au dat repede seama cât de potrivit era Karthus pentru această meserie şi l-au primit în breasla lor, unde, după ce a lucrat un timp ca simplu gropar şi făuritor de ruguri funerare, a ajuns în rândurile celor ce adunau cadavrele. Karthus îşi plimba zilnic căruţa pe străzile Noxusului, în căutarea celor proaspăt decedaţi. Elegiile sale au devenit rapid faimoase în întreaga regiune pentru felul în care cântau frumuseţea morţii şi explicau faptul că trecerea în neființă este, de fapt, o trecere în eternitate. Multe familii îndurerate de moartea unui apropiat şi-au găsit alinarea în cântecele sale. În cele din urmă, Karthus a ajuns să lucreze în templu, unde i-a îngrijit pe cei bolnavi în ultimele lor clipe, atent la momentul în care moartea punea stăpânire pe trupurile lor. Karthus ținea să vorbească cu toţi cei aflaţi pe ultimul drum și să-i conducă spre eternitate în speranţa că va reuşi să descopere o fărâmă nouă de înţelepciune în ochii lor.\nÎntr-un final, Karthus a decis că nu mai are ce să înveţe de la cei vii şi că morţii sunt singurii care îi pot răspunde la întrebări. Niciunul din sufletele aflate pe moarte nu-i putea încredința secretele din lumea de dincolo, dar legendele cu care noxienii obişnuiau să-şi sperie copiii aminteau de un loc unde moartea nu însemna sfârşitul vieţii: Insulele Umbrelor.\nKarthus a golit cuferele templului şi şi-a plătit călătoria către Bilgewater, un oraş copleşit de o stranie negură întunecată, despre care se spunea că ar atrage sufletele către o insulă blestemată, aflată departe, în largul mării. Niciun căpitan n-a vrut să-l ducă pe Karthus până în Insulele Umbrelor, dar, până la urmă, propunerea sa a fost acceptată de un pescar beţiv şi plin de datorii, care nu mai avea nimic de pierdut. Barca și-a croit drum printre valuri timp de multe zile şi nopţi, până când o furtună a împins-o pe ţărmul unei insule misterioase, ce nu apărea pe nicio hartă. O negură întunecată acoperea un peisaj lugubru, plin de copaci contorsionaţi şi de ruinele unor clădiri demult uitate. Pescarul, cuprins de spaimă, a întors barca înapoi către Bilgewater, dar Karthus a sărit în apă şi a înotat până la insulă. Sprijinindu-se în toiagul său de călăuză, Karthus a început să cânte elegia pe care o pregătise pentru propria-i moarte, iar cuvintele sale au fost purtate de un vânt rece şi tăios către inima insulei.\nNegura întunecată l-a pătruns pe Karthus, iar o vrajă străveche a pus stăpânire pe trupul şi sufletul său. Cu toate astea, pentru că dorinţa de a fi mai presus de mortalitate îi era atât de puternică, negura nu l-a distrus, Ci l-a transformat. Karthus a început o nouă viaţă pe insula misterioasă – o viață de strigoi.\nÎn timp ce se transforma în creatura mult visată, o fiinţă aflată între moarte şi viaţă, Karthus a simțit o satisfacție copleșitoare. Frumusețea clipei eterne în care încremenise era răspunsul pe care îl căutase. Spiritele blestemate ale insulei s-au arătat pentru a fi martore la transformare, stârnite de pasiunea sa ca nişte animale de pradă de mirosul sângelui. În sfârșit, Karthus se afla acolo unde-i era locul, înconjurat de fiinţe care înţelegeau măreţia morţii vii. Cuprins de un zel virtuos, și-a dat seama că trebuie să se întoarcă în Valoran, să împartă darul celor vii şi să-i elibereze de măruntele lor preocupări lumeşti.\nLa îndemnul său, negura întunecată l-a purtat pe Karthus înapoi în barca pescarului. Acesta a căzut în genunchi în faţa sa, cerşind îndurare, iar Karthus i-a oferit binecuvântarea morţii, punând capăt suferinţelor sale omenești şi aducându-l din nou la viaţă ca spirit nemuritor. Așa cum îi era obiceiul, Karthus a condus sufletul pescarului mai departe cu o elegie. Astfel, Karthus a descătușat un suflet pentru prima dată. Curând, rapsodul morţii avea alături o întreagă legiune de spectre nemuritoare. Nu după mult, cu noile sale simţuri elevate și-a dat seama că Insulele Umbrelor se aflau într-o stare de apatie și că erau un loc în care binecuvântarea morţii era risipită. I-a fost clar că misiunea sa este de a-i aduna pe cei morţi, de a porni o cruciadă care să aducă frumuseţea uitării în lumea celor vii şi de a pune capăt suferinţelor muritorilor, iniţiind o glorioasă eră a morţii vii.\nAstfel, Karthus a devenit emisarul Insulelor Umbrelor, proorocul uitării şi vestitorul splendorii morţii. Legiunile sale de suflete descătușate îi acompaniază rapsodiile macabre, iar în nopţile reci de toamnă, vocile lor răzbat dincolo de negură și răsună în cimitirele şi capelele mortuare din întregul Valoran."
    },
    "Kassadin": {
        "name": "Kassadin",
        "region": "Vid",
        "image_url": "https://cmsassets.rgpub.io/sanity/images/dsfx7636/universe/9ddaf7680feaafa16f01dbc34743a5fc3e969e1d-1920x1080.jpg?accountingTag=LoL",
        "champ_url": "https://universe.leagueoflegends.com/ro_RO/champion/kassadin/",
        "lore": "Kassadin era odată un băiat sărac și disprețuit care cutreiera nisipurile din Marele Sai alături de caravanele de negustori, abătând atenția prădătorilor de la bunurile de preț. După ce a supraviețuit multor drumeții, a început să lucreze mai rar ca momeală și mai des ca ghid.\n\nStrăinii care doreau să-l angajeze stâlceau deseori limba shurimană, așa că, în cele din urmă, a devenit cunoscut în aleile întunecoase și în piețele din Bel'zhun sub numele de Kassadin, din cauza celor care întrebau de el spunând ''Kas sai a dyn?'' sau ''pe cine cunoaște deșertul?''. Ani de-a rândul, a explorat ruinele antice din patria sa și și-a îmbogățit angajatorii, însă în timpul unei excavații de lângă Zirima a descoperit o comoară și pentru sine: o femeie din triburile deșertului, de care s-a îndrăgostit pe loc.\n\nÎmpreună cu soția și cu nou-născuta lor, Kassadin și-a întemeiat un cămin într-un sătuc situat într-un canion stâncos din sudul continentului. Era deseori pe drumuri și uneori trebuia să păzească artefacte extrem de valoroase în drumul lor către un cumpărător dintr-un ținut îndepărtat. Însă oriunde ar fi ajuns în călătoriile sale, revenea mereu acasă cu povești extraordinare despre locurile în care fusese.\n\nPe când se întorceau din îndepărtatul Piltover, Kassadin și ceilalți însoțitori ai caravanei s-au oprit să-și adape animalele într-o oază, iar acolo au întâlnit primii supraviețuitori îngroziți, care veneau poticnindu-se prin deșert. Aceștia le-au povestit de calamitatea care le înghițise casele, de parcă însăși lumea de dedesubt și-ar fi deschis gura gigantică pentru a-i devora. De-abia scăpaseră cu viață.\n\nTemându-se pentru siguranța familiei sale, Kassadin a încălecat și a pornit valvârtej spre casă, fără să-i pese că efortul aproape că ucidea animalul pe care-l călărea. Când a ajuns, a descoperit că satul dispăruse, iar în locul lui mai rămăseseră doar nisipuri mișcătoare și dărâmături. A săpat prin ruine până când mâinile au început să-i sângereze și și-a strigat soția și fiica neîncetat, dar n-a primit niciun răspuns. Câteva zile mai târziu, partenerii lui l-au ajuns din urmă. Kassadin se transformase într-un om distrus de durere, care plângea sub razele dogoritoare ale soarelui.\n\nAu reușit să-l ducă înapoi în Zirima, dar Kassadin n-a vrut să meargă mai departe de atât. Timp de ani întregi, a încercat să-și înece amarul în băutură, transformându-se din ce în ce mai mult într-un vagabond, până când, într-o bună zi, a aflat despre existența unui așa-zis ''profet''.\n\nZvonurile spuneau că în adâncurile pământului trăiau orori inimaginabile, iar unii le aduceau ofrande. Kassadin a fost îngrozit până în măduva oaselor când a aflat. Cunoștea bine legendele despre anticul oraș Icathia și despre soarta acelui loc blestemat. Dacă Vidul fusese iarăși atras cu bună știință către Shurima, atunci probabil că din cauza lui muriseră toți locuitorii din satul lui Kassadin și din multe alte locuri. Mai știa și că aproape nimeni nu putea sta în calea Vidului.\n\nÎn acel moment, Kassadin a jurat să răzbune moartea soției și a fiicei lui: avea să-l ucidă pe acel ''profet'' perfid și să distrugă sursa puterii sale abisale. Până la urmă, toată viața descoperise drumuri sigure prin cele mai periculoase locuri ca să-și câștige pâinea. Acum, avea să obțină cele mai magice și ezoterice arme din Valoran, să le adapteze cu inovații ingenioase din Zaun și să le ducă să fie binecuvântate de vindecătorii sufletului din Ionia. Pentru a face rost de ce-și dorea, a apelat la toate cunoștințele pe care le avea, de la cercetători pasionați de antichități, la contrabandiști de rând. Mulți îl credeau nebun și nu se îndoiau că era ultima oară când aveau să-l mai vadă în viață pe vechiul lor prieten, dar Kassadin le-a mulțumit pentru grija pe care i-o purtau și și-a luat adio. Decisese să înfrunte Vidul de unul singur.\n\nÎn cele din urmă, a furat și faimoasa spadă a infernului care-i aparținuse lui Horok și cu care fuseseră uciși o mie de trădători în ultimele zile ale imperiului. Putea simți chemarea neantului ce radia din tăișul ei, dar nu-i mai păsa dacă el însuși trăia sau murea. Vechea lui viață dispăruse, iar Kassadin nu mai avea nimic de pierdut.\n\nDupă mai mult de zece ani de când pusese piciorul în acel tărâm pustiu, Kassadin s-a îmbrăcat în haine de pelerin și a pornit către Icathia. Hotărâse să meargă acolo unde oamenilor nu le era dat să pășească.\n\nAvea să se răzbune cu orice preț, chiar și cu cel al propriei lui vieți."
    },
    "Katarina": {
        "name": "Katarina",
        "region": "Noxus",
        "image_url": "https://cmsassets.rgpub.io/sanity/images/dsfx7636/universe/0b61440f72501d55b2a1b02752b74c28680ee09d-1215x717.jpg?accountingTag=LoL",
        "champ_url": "https://universe.leagueoflegends.com/ro_RO/champion/katarina/",
        "lore": "Născută în una din cele mai respectate familii nobile noxiene, Katarina Du Couteau s-a bucurat încă de la naștere de o poziție socială privilegiată. În timp ce Cassiopeia, sora ei mai mică, moștenise aptitudinile politice excelente ale mamei, Katarina semăna leit cu tatăl său. Generalul Du Couteau a îmboldit-o să învețe calea tăișurilor și să-i ucidă pe inamicii imperiului nu cu brutalitate, ci cu o precizie fină. Era un dascăl exigent și extraordinar de greu de impresionat.\nAstfel, copilăria Katarinei, dacă poate fi numită așa, a fost una aproape lipsită de gesturi tandre și de odihnă. Katarina își petrecea tot timpul exersând pentru a deveni o luptătoare supremă; în fiecare zi, își testa rezistența, dexteritatea și toleranța la durere. Obișnuia să fure tot felul de otrăvuri de la cei mai josnici spițeri ai orașului, iar apoi le testa eficiența pe ea însăși, crescând în timp cantitatea pentru a-și mări rezistența și a le identifica efectele. La adăpostul nopții, se cățăra nevăzută de nimeni pe cele mai înalte turnuri ale orașului.\nTânjea să-și facă datoria de noxiană. Voia din tot sufletul să-și poată pune puterile ascunse în slujba imperiului și a împăratului.\nPrima ei țintă i-a fost indicată chiar de tatăl său, care aștepta împreună cu cetele lui de război startul uneia dintre nenumăratele invazii către vest ale armatei noxiene... Sarcina Katarinei era să-l asasineze pe un ofițer inamic, un amărât de origine umilă numit Demetrius.\nCând a auzit cine era ținta, Katarina a fost cuprinsă de mânie. Pentru asta se antrenase toată viața ei? Ca să-și irosească talentul pe un nemernic necăjit care de-abia putea ține o sabie în mână? Nu, nu se putea mulțumi cu o asemenea țintă. În loc să-l asasineze pe Demetrius, Katarina s-a furișat în tabăra inamică și i-a tăiat gâtul însuși comandantului, în timp ce acesta dormea. Execuția a fost fără cusur. Era sigură că așa avea să-i aducă Noxusului o victorie rapidă și gloria aferentă, iar tatăl ei avea să fie mândru.\nCând s-a crăpat de ziuă, Demetrius, devenit peste noapte un erou răzbunător, cu fața mânjită de cenușă, a pornit o ofensivă înverșunată împotriva taberei tatălui Katarinei, ucigând zeci de soldați noxieni, inclusiv pe cei din suita personală a generalului. În urma atacului, tatăl Katarinei de abia a scăpat cu viață.\nCuprins de o furie fără seamăn, nici măcar nu și-a mai privit fata în ochi. Îl făcuse de rușine, pătase onoarea familiei Du Couteau. Generalul i-a reamintit că cei mai talentați asasini nu tânjesc după glorie și faimă și nu speră la un loc de onoare în dreapta stăpânului lor.\nÎndurerată, Katarina a început să rătăcească singură prin sălbăticie. A hotărât să-și ducă la bun sfârșit prima misiune. Demetrius avea să plătească cu viața. Chiar și așa, zeci de gânduri îi roiau prin minte. Nu era sigură că putea să-și ierte vreodată greșeala făcută. Cum de putuse să se comporte așa prostește?\nEra atât de cufundată în gânduri, încât nici n-a simțit când s-a apropiat un asasin de ea, iar acesta aproape că a reușit să-i scoată un ochi.\nDrept pedeapsă pentru eșecul ei, generalul Du Couteau își trimisese unul dintre protejați s-o ucidă, un novice lipsit de importanță dintr-o măruntă ghildă de asasini. Dar, chiar și cu sângele șiroindu-i pe față, anii întregi de antrenamente riguroase au determinat-o să-și scoată instantaneu pumnalele din teacă.\nȘase ore mai târziu, a aruncat la picioarele tatălui ei capul retezat al lui Demetrius.\nI-a spus generalului că se gândise să-i ia și lui capul, dar că în cele din urmă își dăduse seama, chiar dacă îi venea greu s-o recunoască, că tatăl ei nu greșise când îi ordonase asasinului s-o ucidă. Katarina știa că își ratase misiunea. Nu doar pe cea de asasin sau de fiică, dar și pe cea de noxiană.\nIar eșecul trebuie pedepsit. Și-a trecut mâna peste tăietura adâncă de lângă ochiul stâng, iar gândurile i-au zburat la prețul plătit de ceilalți pentru aroganța ei.\nȘtia că ieșise din grațiile tatălui ei și că nu putea face nimic ca să schimbe situația. Generalul avea s-o înlocuiască doar ca să-i facă-n ciudă. Cu toate astea, Katarina a jurat să-și răscumpere greșeala, indiferent de preț, să slujească din nou imperiul cu toată dăruirea și, în cele din urmă, să-și îndeplinească destinul de a deveni o armă necruțătoare."
    },
    "Kayle": {
        "name": "Kayle",
        "region": "Demacia",
        "image_url": "https://cmsassets.rgpub.io/sanity/images/dsfx7636/universe/e542dbab1925ff2d1fdddaf60a8412b6095ee316-1920x1149.jpg?accountingTag=LoL",
        "champ_url": "https://universe.leagueoflegends.com/ro_RO/champion/kayle/",
        "lore": "Acum mult timp, când Războaiele Runelor amenințau să distrugă lumea, Muntele Targon era o rază de speranță în marea de întuneric. Kayle și Morgana s-au născut sub lumina binefăcătoare a muntelui. Părinții lor, Mihira și Kilam, își începuseră periculoasa urcare pe munte în căutarea unei puteri care le-ar fi putut salva tribul.\nChiar și când Mihira și-a dat seama că era însărcinată, cei doi și-au continuat ascensiunea. Pe vârful muntelui, Mihira a fost aleasă de Aspectul Justiției, care s-a încarnat în ea și i-a dăruit o sabie care ardea mai intens ca soarele.\nLa scurt timp după aceea, s-au născut și gemenele. Kayle, prima născută, era atât de luminoasă, pe cât de întunecată era Morgana.\nMihira era mult mai puternică decât orice muritor; în timp, a devenit o războinică de temut. Kilam a început să se teamă de noua ei putere și de dușmanii pe care lumina ei divină îi atrăgea. Le-a luat pe cele două copile, a trecut cu ele Marea Învingătorului, apoi cei trei s-au stabilit pe un tărâm despre care se spunea că oferă protecție împotriva magiei.\nAici, Kilam și-a crescut gemenele, al căror temperament începea să se deosebească pe zi ce trecea. Kayle era un copil precoce, care contesta deseori regulile ținutului, intrând în dispute cu liderii. Nu-și amintea nimic despre puterile mamei sale, dar era convinsă că legile sunt menite să protejeze oamenii. Deși tatăl ei nu vorbea prea mult despre asta, Kayle era sigură că Mihira pusese capăt Războaielor Runelor, salvând lumea pe câmpul de luptă.\nCând gemenele atinseră vârsta adolescenței, o dâră roșie brăzdă cerul. O sabie învăluită în flăcări cerești se înfipse în pământ, chiar lângă Kayle și sora ei, despicându-se în două; Kilam își dădu seama, cu surprindere, că era sabia Mihirei.\nNerăbdătoare, Kayle a apucat una dintre jumătățile sabiei, iar din umeri i-au țâșnit aripi. Morgana i-a urmat, precaută, exemplul. În acea clipă, Kayle s-a simțit mai aproape de mama ei decât se simțise vreodată. Era sigură că prezența sabiei însemna că mama lor era încă în viață și voia ca fiicele ei să-i calce pe urme.\nOamenii au crezut că fetele fuseseră binecuvântate de stele și că destinul lor era acela de a proteja tânăra națiune a Demaciei de invadatori. Astfel, gemenele au devenit simboluri ale luminii și adevărului, iar toată lumea le arăta respectul cuvenit. De-a lungul timpului, Kayle a condus nenumărate lupte și a binecuvântat armele celor mai viteji luptători cu focul ei sacru. Cu toate astea, în cele din urmă, cruciada ei în numele justiției a început s-o mistuie. Kayle a înființat un ordin menit să apere litera legii și a început să-i vâneze fără milă pe toți cei care-o încălcau, fie ei bandiți sau simpli rebeli.\nUnei singure persoane i-a arătat îngăduință. Spre uimirea discipolilor săi, Kayle i-a permis Morganei să încerce să-i readucă pe drumul cel bun pe vinovații care își recunoșteau faptele. Ronas, cel mai fidel acolit al lui Kayle, își demonstrase cu vehemență opoziția față de decizia ei. Acesta a jurat să facă ceea ce Kayle nu putea și s-o întemnițeze pe Morgana.\nLa întoarcerea în oraș, Kayle a descoperit că oamenii se revoltaseră, iar Ronas murise. Cuprinsă de o furie feroce, Kayle a hotărât să purifice orașul cu ajutorul flăcărilor ei divine.\nMorgana și-a scos sabia și a zburat lângă sora ei, hotărâtă s-o înfrunte. În acel moment, Kayle a înțeles că, dacă voia cu adevărat să stârpească întunericul din inimile muritorilor, trebuia să înceapă cu propria ei soră. Cele două s-au luptat în ceruri, distrugând clădirile de sub ele cu loviturile lor teribile, însă niciuna dintre surori n-a putut s-o învingă pe cealaltă.\nCeea ce a pus capăt războiului dintre ele a fost țipătul sfâșietor al tatălui lor.\nKayle l-a privit murind în brațele Morganei. Și el căzuse victimă violenței din acea zi. Kayle a luat cele două jumătăți ale sabiei mamei ei și le-a unit din nou. Apoi, a jurat că nu se va mai lăsa niciodată atinsă de emoțiile muritorilor. Și-a luat zborul și s-a înălțat deasupra norilor; aproape că putea distinge vârful Muntelui Targon dincolo de orizont, scăldat în lumina roșiatică a apusului.\nAtunci a hotărât că acela va fi locul în care-și va găsi liniștea. Acolo avea să stea lângă mama ei și să-și îndeplinească datoria, slujind Aspectul Justiției.\nDeși n-a mai fost văzută în Demacia de secole întregi, legenda lui Kayle a inspirat o mare parte din cultura și legislația regatului. Statuile și icoanele care-o înfățișează îi inspiră pe toți războinicii care pornesc la luptă pentru a alunga umbrele și a păstra vie flacăra luminii.\nÎn vremuri tulburi și haotice, mulți se roagă ca gardianul înaripat să revină pe tărâmul lor... iar alții speră ca ziua aceea să nu vină niciodată."
    },
    "Kayn": {
        "name": "Kayn",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/6513f8a9eb12f5a3c06601b0d75b8b05542b2296-1920x1134.jpg?accountingTag=LoL",
        "champ_url": "https://universe.leagueoflegends.com/ro_RO/champion/kayn/",
        "lore": "Shieda Kayn s-a născut în Noxus și a fost recrutat în armată încă de mic, odată cu alții ca el, căci cei mai cruzi comandanți din imperiul lui Boram Darkwill nu se dădeau în lături de la a folosi copii pe câmpul de luptă. În urma bătăliei dezastruoase de la Placidiumul din Navori, invazia imperiului s-a transformat într-un război prelungit de uzură. Compasiunea ioniană era o slăbiciune care putea fi exploatată. Războinicii lor nu atacau cu ușurință copiii și oamenii nevinovați. Astfel Kayn a ajuns pe front pe când era atât de mic încât de-abia reușea să ridice sabia ce-i fusese dată și ar fi fost de așteptat ca prima lui zi în luptă să fie și ultima.\nIntenționând să atace provincia Bahrl, forțele noxiene debarcaseră la gura de vărsare a râului Epool. Kayn și ceilalți erau o avangardă șovăielnică, aruncată împotriva unor grupuri dezorganizate de localnici ce-și apărau căminele de invadatorii întorși pe neașteptate. În plin haos al bătăliei, în timp ce tinerii săi camarazi erau uciși sau fugeau de pe câmpul de luptă, Kayn n-avea pic de teamă. Lăsase sabia grea și ridicase o seceră pierdută de un dușman, întorcându-se să înfrunte ionienii înmărmuriți. Tocmai atunci, trupele obișnuite ale Noxusului au atacat din flancuri.\nMăcelul a fost teribil. Fermieri, vânători, chiar și câțiva vastaya – toți au fost uciși fără formalități.\nDupă două zile, când s-a dus vorba atacului și în teritoriile din sud, Ordinul Umbrelor a ajuns pe țărmul unde avusese loc măcelul. Conducătorul lor, Zed, știa că zona n-avea nicio semnificație tactică. Singurul scop al masacrului fusese să transmită un mesaj. Noxusul n-avea să le arate pic de milă.\nO sclipire de oțel i-a atras atenția. Un copil de cel mult zece ani zăcea în noroi, ridicându-și hotărât secera frântă către maestrul asasin. Degetele însângerate îi erau atât de strânse pe mâner încât i se albiseră. Ochii băiatului trădau o durere ce-i contrazicea vârsta, arzând cu furia unui războinic trecut prin multe lupte. Avea o tenacitate ce nu putea fi deprinsă. În acel copil supraviețuitor, abandonat de armata noxiană care-și croise drum mai departe, Zed a văzut o armă ce putea fi întoarsă împotriva celor care-l trimiseseră la moarte. Asasinul i-a întins mâna și i-a urat bun venit în Ordinul Umbrelor.\nAcoliții petreceau de obicei ani întregi antrenându-se cu o singură armă, dar Kayn a învățat cu repeziciune să le stăpânească pe toate. Pentru el erau simple unelte, în timp ce adevărata armă era el însuși. Privea armura ca pe o povară, preferând să se ascundă în umbre ca să-și doboare inamicii rapid și fără a fi văzut. Execuțiile lui rapide semănau teama în inimile celor care aveau suficient noroc încât să fie cruțați.\nPe măsură ce timpul trecea și legenda lui Kayn devenea din ce în ce mai impresionantă, aroganța lui creștea din ce în ce mai mult. Credea cu adevărat că într-o bună zi puterea lui avea s-o eclipseze până și pe cea a lui Zed.\nAceastă mândrie nebună l-a făcut să se supună unui test final: acela de a căuta o armă darkin descoperită de curând în Noxus pentru a se asigura că nu putea fi folosită împotriva apărătorilor istoviți ai Ioniei. A acceptat misiunea fără ezitare, fără să se întrebe vreo clipă de ce fusese ales pentru ea. Orice alt acolit ar fi distrus coasa vie numită Rhaast, dar Kayn a luat-o pentru sine.\nAceasta a început să-l corupă din clipa în care degetele i s-au încleștat pe mâner, ferecându-i pe amândoi într-o luptă fatidică. Rhaast așteptase de multă vreme gazda perfectă pentru a se alătura celorlalți darkin și a distruge întreaga lume, dar Kayn n-avea de gând să se lase dominat atât de ușor. S-a întors triumfător în Ionia, convins că Zed avea să-l numească noul conducător al Ordinului Umbrelor."
    },
    "Kennen": {
        "name": "Kennen",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/84f760ba5344b243d0cb24a8ecd69eabb31e773f-1215x717.jpg?accountingTag=LoL",
        "champ_url": "https://universe.leagueoflegends.com/ro_RO/champion/kennen/",
        "lore": "Un tărâm haotic aflat în plină transformare, Orașul Bandle n-a fost niciodată locul potrivit pentru un yordle precum Kennen, astfel că, acum câteva milenii, acesta s-a aventurat dincolo de granițele tărâmului spiritelor și-a pornit în căutarea armoniei și a echilibrului. A explorat tărâmul fizic cu o curiozitate nemărginită, putând călători pe distanțe uriașe într-o secundă, dar și-a dat seama că Ionia îl atrăgea cel mai mult.\nCând Kennen a ajuns pe Primele Pământuri, a fost martorul unor războaie străvechi – pe care acum nu și le mai aduce aminte nimeni – și-a asistat la eforturile de reconstruire de după lupte. Acest popor aflat în căutarea echilibrului, atât pentru ei cât și pentru căminul lor, a început să-l fascineze din ce în ce mai mult, iar de-a lungul timpului s-a întors din ce în ce mai rar în Orașul Bandle, alegând să-și petreacă timpul în Ionia, unde yordelii se bucurau de respectul acordat ființelor de pe tărâmul spiritelor. Deși nu înainta în vârstă asemenea celor de pe tărâmul fizic, Kennen a acceptat stilul de viață al muritorilor și i-a studiat timp de generații. Îi admira pentru devotamentul cu care apărau echilibrul sacru, în ciuda existenței lor fragile.\nDar Ionia nu era scutită de amenințări. Spiritele malefice de pe tărâmul imaterial soseau deseori în această lume și n-aveau niciodată intenții pașnice. Kennen a luptat singur împotriva lor ani întregi, bucurându-se de fiecare provocare, dar, în cele din urmă, a înțeles că eforturile lui nu eliminau sursa acestor incursiuni: dezechilibrul. La un moment dat, a dat peste un ordin tânăr, ai cărui membri încercau să restabilească echilibrul între cele două tărâmuri.\nOrdinul se numea Kinkou.\nGrupul era condus de un ochi al crepusculului care propovăduia detașarea și de un pumn al umbrei, care incita la răzbunare. Kennen și-a dat seama că ordinul avea nevoie de un al treilea element, cineva chibzuit, care să tempereze cele două perspective și să le împiedice din a se domina una pe cealaltă.\nDeoarece aparținea ambelor tărâmuri, Kennen le-a sugerat că era cel mai bun arbitru în acest caz. Aceștia i-au ascultat cuvintele înțelepte, iar Kennen a devenit prima inimă a furtunii. Împreună cu ochiul crepusculului și pumnul umbrei, Kennen a sfătuit ordinul cum să păstreze echilibrul, iar amabilitatea și talentul său diplomatic au menținut armonia în interiorul grupării.\nSentințele ordinului erau rapide, enigmatice și irevocabile, iar Kennen a observat că ordinul se distanțase de restul poporului. În cele din urmă, a găsit o soluție. Ținând cont de viteza cu care se putea mișca și de compasiunea de care dădea dovadă, Kennen era candidatul perfect pentru comunicarea verdictelor ordinului către părțile implicate. În timp ce membrii ordinului își acopereau fețele cu măști, distanțându-se astfel de popor, Kennen a ales să nu și-o mai ascundă pe a lui în încercarea de a-i înțelege mai bine pe cei pe care voia să-i protejeze.\nCu toate astea, inima furtunii avea și o sarcină mai sumbră. Ca Urmăritor al soarelui, trebuia să răspundă obiecțiilor în privința unor decizii ale ordinului, și nu mereu cu vorba.\nUneori, prețul pentru restabilirea echilibrului se plătea în sânge, iar stelele sale ninja și furtunile pe care le putea invoca puteau înăbuși orice rebeliune.\nDe-a lungul secolelor, ordinul Kinkou s-a confruntat cu nenumărate amenințări, dar niciuna la fel de gravă precum invazia noxiană. În clipa în care Noxusul a invadat Primele Pământuri, Kennen s-a opus deciziei de a se alătura mișcării de rezistență, chiar dacă războiul amenința să destrame ordinul. După complotul lui Zed, un fost acolit, yordelul a început să călăuzească membrii ordinului în timp ce Shen, noul ochi al crepusculului, se străduia să-i conducă. Kennen a rugat-o pe Mayym, pumnul umbrei, s-o desemneze drept succesoare pe Akali, fiica ei, pe care Kennen o antrenase încă din copilărie.\nCu toate astea, nici măcar el n-a reușit să împiedice plecarea lui Akali din Ordinul Kinkou, motivată de lipsa acțiunilor împotriva invadatorilor.\nO nouă eră a violenței a azvârlit Ionia în ghearele haosului, iar evenimentele recente s-au dovedit a fi adevărate provocări pentru Kennen. Însă yordelul e hotărât să protejeze Ordinul Kinkou cu orice preț, luptând alături de Shen pentru a apăra echilibrul Primelor Pământuri. Înfățișarea și statura lui sunt amăgitoare – inima furtunii e cel mai sigur loc, dar forța vârtejului e copleșitoare."
    },
    "Kha'zix": {
        "name": "Kha'zix",
        "region": "Vid",
        "image_url": "https://cmsassets.rgpub.io/sanity/images/dsfx7636/universe_live/2d0ccab8e48ffc2daf3cfc0a9482c52601616ca7-1215x717.jpg?accountingTag=LoL",
        "champ_url": "https://universe.leagueoflegends.com/ro_RO/champion/khazix/",
        "lore": "Kha'Zix, un prădător hain din Vid, s-a infiltrat în Valoran pentru a devora cele mai promițătoare creaturi din ținut. Cu fiecare vânătoare încheiată cu succes, el absoarbe forța prăzii sale, evoluând spre a deveni și mai puternic. Dorința lui cea mai mare este de a-l înfrânge și a-l consuma pe Rengar, singura bestie pe care o consideră egalul său.\n\nCând Kha'Zix a pășit dincolo de lumea lui, era slăbit și hămesit de foame. Animalele pe care le-a găsit la început erau prea mici ca să-i alimenteze evoluția rapidă spre care tânjea. Kha'Zix și-a concentrat foamea asupra celor mai periculoase creaturi pe care le putea găsi, riscându-și viața pentru a-și satisface nevoile. Cu fiecare ucidere, el se înfrupta din pradă și trupul lui se schimba, devenind un prădător mai puternic și mai rapid. Kha'Zix a ajuns în curând să își urmărească vânatul cu o agresiune nestăpânită, crezându-se de neoprit. Într-o zi, pe când devora o pradă proaspăt-ucisă, vânătorul s-a transformat în vânat. O ființă plină de colți și oțel a ieșit din ascunziș și s-a aruncat asupra lui, țintuindu-l la pământ. Îi mârâia în față, sfâșiind și râcâind, iar Kha'Zix a simțit cum sângele îi curge pentru prima oară. Urlând de furie, i-a zgâriat ochiul brutei, aruncând-o înapoi. S-au bătut de la apus până la răsărit. În sfârșit, aproape pe moarte, s-au despărțit, căci nu aveau de ales. În timp ce rănile începeau să i se vindece, Kha'Zix a început să ardă de nerăbdare la gândul că îl va devora pe prădătorul care fusese în stare să-și măsoare puterile cu forța Vidului. și-a reluat căutarea puternicului vânat cu o energie reîmprospătată. Într-o zi, Kha'Zix se va înfrupta din Rengar."
    },
    "Kindred": {
        "name": "Kindred",
        "region": "Runeterra",
        "image_url": "https://cmsassets.rgpub.io/sanity/images/dsfx7636/universe/2ac0d07605a4cb49058640a3477274f90003265f-1215x717.jpg?accountingTag=LoL",
        "champ_url": "https://universe.leagueoflegends.com/ro_RO/champion/kindred/",
        "lore": "Mielul și Lupul sunt două creaturi diferite, dar aflate mereu împreună, care simbolizează esențele îngemănate ale morții. Săgețile Mielului le oferă eliberarea celor care-și acceptă soarta, iar Lupul îi vânează pe cei ce vor să fugă de moarte, curmându-le viețile cu colții săi puternici. Deși Kindred apare sub înfățișări diferite pe tot cuprinsul Runeterrei, toți muritorii trebuie să aleagă chipul morții lor.\nKindred este îmbrățișarea imaculată a nimicniciei și scrâșnirea dinților în întuneric. Păstor și ucigaș, poet și sălbatic, este în același timp doi și unul singur. Atunci când ai ajuns pe marginea abisului dintre viață și moarte, bătăile disperate ale inimii tale îl cheamă pe Kindred la vânătoare, mai tare ca orice goarnă. Ridică-te și întâmpină arcul argintiu al Mielului, iar săgețile ei te vor adormi îndată. Dacă-i întorci spatele, Lupul te va vâna cu voioșie, fiindcă toate vânătorile lui au același final sângeros.\nDin clipa în care oamenii au cunoscut moartea, Valoranul a devenit ținutul de vânătoare al lui Kindred. Se spune că, în ultimele lor clipe, cei din Demacia acceptă îmbrățișarea Mielului și săgețile ei, în timp ce Lupul vânează mereu pe străzile întunecoase din Noxus. În tărâmurile înzăpezite din Freljord, înainte să plece la luptă, unii războinici ''sărută Lupul'', jurând să-i aducă sângele dușmanilor ca tribut neobositului vânător. În fiecare an, după Nopțile de Groază, locuitorii din Bilgewater se strâng ca să-i sărbătorească pe supraviețuitori și să le aducă un ultim omagiu celor uciși de Lup și Miel.\nSă-i negi pe Kindred înseamnă să negi cursul firesc al lucrurilor. Doar câțiva nefericiți au reușit să le scape vânătorilor. Evadarea nu le-a adus însă pacea, ci doar un coșmar aievea. Kindred îi așteaptă pe cei prinși în mrejele morții-vii de pe Insulele Umbrelor, fiindcă tot ce e viu va fi ajuns în cele din urmă de arcul Mielului sau de colții Lupului.\nCea mai veche reprezentare a eternilor vânători sunt două măști antice, sculptate de un artist necunoscut pentru pietrele de mormânt ale unui popor de mult uitat. Mielul și Lupul au rămas împreună până în zilele noastre, fiind mereu Kindred."
    },
    "Kled": {
        "name": "Kled",
        "region": "Noxus",
        "image_url": "https://cmsassets.rgpub.io/sanity/images/dsfx7636/universe/cf210d9c39fbc4728ca6c75233d8a9e7682db74d-1215x717.jpg?accountingTag=LoL",
        "champ_url": "https://universe.leagueoflegends.com/ro_RO/champion/kled/",
        "lore": ""
    },
    "Kog'maw": {
        "name": "Kog'maw",
        "region": "Vid",
        "image_url": "https://cmsassets.rgpub.io/sanity/images/dsfx7636/universe/a1c2d280e545046c1587ec1a9bddc7561af55c55-1215x717.jpg?accountingTag=LoL",
        "champ_url": "https://universe.leagueoflegends.com/ro_RO/champion/kogmaw/",
        "lore": "Odată, profetul Malzahar a fost condus până în Icathia de o voce sinistră. A renăscut acolo, iar vocea care îl ademenise i s-a ancorat adânc în minte. Șoptindu-i dinlăuntru, aceasta i-a încredințat o sarcină îngrozitoare și, cu toate că Malzahar nu mai era torturat de chemările ei, vocea și-a continuat invocațiile fără încetare. Chemarea tremurândă a acestei voci pline de ură – legată acum de Runeterra – a atras o bestie dezgustătoare, care a trecut fără să-și dea seama un prag pe care nu îl înțelegea, lărgind o fisură dintre două lumi care n-ar fi trebuit niciodată să se întâlnească. Acolo, în ruinele bântuite ale Icathiei, Kog'Maw s-a manifestat pentru prima oară în Valoran, mânat de o curiozitate morbidă. Încă mai simțea urma scânteii care îl adusese în Runeterra și care îl atrăgea cu blândețe către Malzahar. Vocea îi șoptea acum că trebuie să-și cunoască noua lume, spre groaza nestăpânită a tuturor celor ce urmau să-i iasă în cale.\nCulorile și aromele îmbietoare ale Runeterrei l-au îmbătat pe Kog'Maw, care a început să studieze roadele acestei lumi noi și stranii în singurul mod pe care-l cunoștea: devorându-le. Mai întâi, a gustat doar din flora și fauna sălbatică pe care le-a întâlnit în drum. Însă, pe când traversa sterpele Câmpii Furtunoase, a dat peste un trib de nomazi. Făcându-le parcă în ciudă legilor fizicii, Kog'Maw a devorat tot tribul, împreună cu toate obstacolele pe care nomazii i le-au pus în cale, deși erau mult mai mari și mai grele decât el. Poate că victimele lui mai cumpătate au avut timp să se întrebe dacă asta se datora enzimelor acide care îi picurau din gura uriașă și sfredeleau pământul, dar gândurile li s-au încheiat la fel de brusc și irevocabil ca moartea ce le-a cuprins în ghearele sale. Dar nici măcar acest festin nu a reușit să potolească apetitul lui Kog'Maw. Creatura e în continuare atrasă inexorabil către Malzahar și, între timp, devorează tot ce-i stă în cale. Nimeni nu poate ști ce se va întâmpla când cei doi vor reuși să se întâlnească într-un final."
    },
    "Leblanc": {
        "name": "Leblanc",
        "region": "Noxus",
        "image_url": "https://cmsassets.rgpub.io/sanity/images/dsfx7636/universe/77ad3202bc6d32f9c03eba63a7ad14e4383bb5b7-1215x717.jpg?accountingTag=LoL",
        "champ_url": "https://universe.leagueoflegends.com/ro_RO/champion/leblanc/",
        "lore": ""
    },
    "Lee sin": {
        "name": "Lee sin",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/dd13baac33f9d14817a84fc280974caeb64a5dce-1215x717.jpg?accountingTag=LoL",
        "champ_url": "https://universe.leagueoflegends.com/ro_RO/champion/leesin/",
        "lore": "Printre spiritele pe care le venerează ionienii, niciunul nu e mai vestit decât cel al dragonului. Unii cred că e întruchiparea distrugerii, iar alții îl privesc ca pe un simbol al renașterii. Puțini i-au văzut adevărata forță și doar câțiva au reușit să-l invoce și să-l întrupeze. Însă nimeni n-a mai făcut-o la fel de profund ca Lee Sin.\nProaspăt sosit la mânăstirea Shojin pe când era doar un băiat, Lee Sin a pretins că dragonul îl alesese pentru a-i împărtăși puterile. Călugării bătrâni au văzut în el scântei din spiritul dragonului, dar au întrezărit și mândria sa nesăbuită, care putea duce la o teribilă distrugere. În ciuda acestui fapt, l-au primit ca discipol; însă pe măsură ce alți tineri călugări avansau, pe el îl lăsau doar să spele vasele și să frece podelele.\nLee Sin a devenit din ce în ce mai nerăbdător. Tânjea să-și împlinească destinul, nu să se ocupe de treburi gospodărești.\nS-a furișat în arhivele secrete ale mânăstirii, unde a găsit versete antice despre invocarea spiritelor, apoi a hotărât să-și folosească noile talente în timpul antrenamentelor cu ceilalți călugări. A dezlănțuit furia dragonului într-o lovitură puternică, lăsându-și instructorul paralizat. Măcinat de rușine și izgonit pentru trufia sa, tânărul a plecat în exil, pentru a-și răscumpăra fapta.\nAnii au trecut peste el. Lee Sin s-a aventurat în locuri îndepărtate,\najutându-i pe cei nevoiași. Într-un final a ajuns în Freljord, unde l-a întâlnit pe Udyr, un sălbatic care putea invoca puterile bestiilor din tărâmul său natal.\nAșa-zisul purtător al spiritelor se străduia să controleze forțele dinlăuntrul său, iar Lee Sin a-nceput să se întrebe dacă era posibil măcar să controleze puterile dragonului. Uniți de nevoia de a-și găsi o călăuză spirituală, cei doi au legat o prietenie strașnică, iar Lee Sin l-a invitat pe Udyr să i se alăture în călătoria spre casă.\nCând au aflat că Noxusul atacase Ionia, vestea i-a șocat și îndurerat. Călugării din fiecare provincie se retrăseseră în munți, pentru a apăra mânăstirea din Hirana.\nCând Lee Sin și Udyr au ajuns acolo, mânăstirea era sub asediu. Soldații noxieni pătrunseseră în sala mare a mânăstirii. Udyr s-a alăturat luptei, însă Lee Sin a ezitat, văzându-și foștii dascăli și prieteni răpuși de săbiile inamicilor. Înțelepciunea din Hirana, Shojin, cultura Ioniei străvechi – toate aveau să fie pierdute pentru totdeauna.\nNu avea de ales: trebuia să invoce spiritul dragonului.\nO furtună de flăcări i-a învăluit trupul, topindu-i pielea și distrugându-i vederea. Inundat de o forță primordială, și-a decimat inamicii, simțind cum puterea neîmblânzită a spiritului incandescent ardea din ce în ce mai strălucitoare și mai fierbinte cu fiecare lovitură de picior sau de pumn.\nCălugării și-au înfrânt invadatorii, dar faptele lui Lee Sin au transformat mânăstirea în ruine și l-au lăsat orb pentru totdeauna. Atunci, în întuneric, a înțeles că niciun muritor nu putea supune pe de-a întregul voința dragonului. Cuprins de amărăciune și agonie, și-a legat o fâșie de pânză în jurul ochilor și a încercat să ia calea munților.\nDar călugării care supraviețuiseră l-au oprit. Deoarece renunțase complet la dorința de a fi puternic, discipolul alungat putea în sfârșit să învețe. Deși nu uitaseră dovezile aroganței sale din trecut, călugării i-au oferit o salvare: mânia dragonului era imprevizibilă și aprigă, dar cele mai umile și demne suflete îi puteau contracara natura sălbatică și mânui puterea.\nÎn semn de recunoștință, Lee Sin a rămas printre călugări pentru a-i ajuta să reconstruiască mânăstirea, iar după ce și-a încheiat misiunea și purtătorul spiritelor s-a întors în Freljord, s-a dedicat unei vieți în căutarea iluminării.\nÎn anii care au trecut de la războiul împotriva Noxusului, a continuat să mediteze asupra rolului pe care îl are în Ionia. Știind că patria sa nu se află în siguranță, Lee Sin caută să stăpânească spiritul dragonului și pe sine însuși, pentru a înfrunta orice dușman va amenința Ionia."
    },
    "Leona": {
        "name": "Leona",
        "region": "Targon",
        "image_url": "https://cmsassets.rgpub.io/sanity/images/dsfx7636/universe/bd31d8599bfa6d1a64e1a6ecde13548356ea525c-1215x717.jpg?accountingTag=LoL",
        "champ_url": "https://universe.leagueoflegends.com/ro_RO/champion/leona/",
        "lore": ""
    },
    "Lillia": {
        "name": "Lillia",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/582b71a9d168d66687558c98d0140a571fe6332c-1920x1133.jpg?accountingTag=LoL",
        "champ_url": "https://universe.leagueoflegends.com/ro_RO/champion/lillia/",
        "lore": "În Ionia, magia este înrădăcinată în pământ. Pădurile cresc libere, iar copacii, atinși de minunile de pe tărâmul spiritelor, au deseori aproape la fel de multe culori precum frunze.\nÎnsă există o anumită pădure, ascunsă de privirile lumii, care atrage o forță magică diferită – o grădină în mijlocul căreia domnește un copac care adună visele oamenilor în mugurii săi.\nCopacul Visării a crescut din sămânța Salciei-Zeu, care se înălța deasupra străvechei dumbrăvi numite Omikayalan. Eliberată peste tărâm când Salcia-Zeu a fost doborâtă, sămânța a încolțit și a dat naștere locului care avea să devină cunoscut drept Grădina uitării. Ivern a îngrijit Copacul Visării, la fel ca pe mulți alți descendenți ai Omikayalan, care a crescut și s-a înălțat, răspândind magia dorințelor oamenilor de fiecare dată când înfloreau mugurii plini de vise.\nLillia s-a născut când unul din propriile vise ale copacului a fost prins într-un boboc care a căzut la pământ înainte să apuce să înflorească, ceea ce nu se mai întâmplase. A venit pe lume sub forma unei căprioare stranii, purtând încă bobocul pe căpșor. Singurii ei prieteni erau copacul care-i dăduse viață și visele care ajungeau în fiecare noapte în grădină.\nLillia s-a îngrijit de muguri și, cu ajutorul lor, a învățat mai multe despre oameni. Fascinată de persoanele și locurile pe care le vedea, a început să-și petreacă timpul trăind vârtejurile de emoții și dorințe pe care muritorii le puteau vedea doar când închideau ochii.\nAvând grijă de visele lor, Lillia avea grijă și de visători. Cu timpul, a ajuns să-i considere noii ei prieteni, iar cea mai mare dorință a ei era ca într-o bună zi să-i întâlnească pe cei care-și puteau imagina asemenea minunății. Voia atât de mult acest lucru, încât propriile ei năzuințe au alcătuit un mugur nou în copac.\nDar când Lillia a întâlnit prima oară oamenii, n-a fost ca și cum și-ar fi adus aminte de un vis, ci mai degrabă ca și cum s-ar fi trezit.\nÎn lumea din afara pădurii Lilliei se întâmpla ceva. Războiul devasta pământul ca un incendiu, iar în timp din ce în ce mai puține vise și-au croit drum spre grădină. Arborele s-a îmbolnăvit și a fost năpădit de noduri și cioturi din care se scurgea întunericul.\nLillia a făcut tot ce i-a stat în putere ca să îngrijească arborele-mamă și visele pe care le adăposteau încă ramurile sale, dar în curând puterea grădinii a slăbit atât de mult, încât cruzimea lumii din jur a pătruns înăuntru. Într-o noapte, câțiva războinici au intrat în pădure, unde au fugărit o siluetă singuratică până când au ajuns la Copacul Visării. Cu o lovitură de sabie, unul dintre ei a retezat crenguța pe care creștea visul încă nerealizat al Lilliei.\nCuprinsă de teamă, Lillia i-a adormit pe toți. Era uimită de cât de diferiți erau muritorii pe care-i cunoscuse de cei pe care crezuse că-i cunoaște.\nErau plini de teamă. Aveau mult mai multe suferințe decât vise. Erau la fel ca cioturile...\nÎn timp ce războinicii dormeau, iar Lillia plângea, din silueta singuratică pe care aceștia o urmăriseră s-a desprins un vis firav, care a plutit către ramura ruptă și s-a cuibărit în mugur.\nLillia a ridicat crenguța de jos. Putea să simtă visul. A început să-i șoptească și să-l aline, iar visul a început să strălucească, la fel ca ea. Bobocul de pe fruntea ei a înflorit, iar magia s-a dezlănțuit ca un torent de polen scânteietor. În acel moment în care totul era posibil, însăși Lillia a înmugurit... până când, cu un strănut, a trimis magia către copacii dimprejur.\nUnul câte unul, oamenii s-au trezit din somn, dar nu mai țineau minte nici cum ajunseseră în pădure, nici ce făcuseră acolo. Niciunul din ei n-a remarcat-o pe căprioara timidă ascunsă după copac. Cu un oftat de ușurare, Lillia i-a privit pe oameni îndepărtându-se. Știa acum că aveau totuși o scânteie în suflete.\nIar dacă visele lor nu veneau către arbore, atunci trebuia să aducă ea arborele la ele.\nLillia și-a luat ramura frântă, a părăsit grădina și a pătruns în lumea oamenilor, o lume pe care-și dorise dintotdeauna s-o vadă, dar care acum o speria mai tare decât orice altceva. Nu semăna cu niciunul din lucrurile pe care le înțelegea.\nLillia nu se arată des, dar ajută visele oamenilor să se nască. E mânată de scânteierile pe care le vede-n sufletele lor și de fărâmele de puritate de sub noduri și cioturi. Ajutându-i pe oameni să-și transforme cele mai adânci dorințe în realitate, Lillia își împlinește și ea visul, iar bobocul de pe fruntea ei înmugurește odată cu fiecare val de bucurie.\nDeși e posibil ca întunericul să amenințe din nou Ionia, sub masca lui se ascunde familiara scânteie a speranței. Numai înfruntând lumea și pe ea însăși va putea Lillia să-i dezlege nodurile."
    },
    "Lissandra": {
        "name": "Lissandra",
        "region": "Freljord",
        "image_url": "https://cmsassets.rgpub.io/sanity/images/dsfx7636/universe/7f1fa446e45698fa9b6b69c3005871d049293197-1215x717.jpg?accountingTag=LoL",
        "champ_url": "https://universe.leagueoflegends.com/ro_RO/champion/lissandra/",
        "lore": ""
    },
    "Lucian": {
        "name": "Lucian",
        "region": "Runeterra",
        "image_url": "https://cmsassets.rgpub.io/sanity/images/dsfx7636/universe_live/5a752c276c2b99c1a0bee1c1f81ea0bc156fd589-1215x717.jpg?accountingTag=LoL",
        "champ_url": "https://universe.leagueoflegends.com/ro_RO/champion/lucian/",
        "lore": ""
    },
    "Lulu": {
        "name": "Lulu",
        "region": "Orașul bandle",
        "image_url": "https://cmsassets.rgpub.io/sanity/images/dsfx7636/universe/8cadd76b5624b8dab1cafbdfe04ee285197dd594-1215x717.jpg?accountingTag=LoL",
        "champ_url": "https://universe.leagueoflegends.com/ro_RO/champion/lulu/",
        "lore": "Lulu a fost dintotdeauna o yordeliță plină de empatie și grijulie cu cei din jur, dar a trăit mereu pe jumătate în realitate și pe jumătate în bogata ei imaginație. Într-o bună zi, pe când rătăcea prin tărâmul fizic, a dat peste ce i s-a părut a fi o pasăre care-și rupsese o aripă. A fugit s-o ajute, dar pasărea s-a transformat într-o zână pe cât de mică, pe atât de buclucașă, care a furat bățul de care se sprijinea Lulu și a fugit înainte ca yordelița să poată reacționa. Lulu a luat-o râzând pe urmele ei.\nZâna a condus-o adânc în inima pădurii. Au sărit peste bolovani, s-au strecurat pe sub bușteni și au ocolit cercuri antice construite din pietre, iar în cele din urmă au intrat într-o peșteră ascunsă în spatele unei cascade. Zâna era mereu chiar înaintea lui Lulu și nu se lăsa prinsă.\nAu coborât din ce în ce mai adânc în peșteră. Lulu și-a croit drum printre rădăcini deformate și ciuperci luminoase și, fără să-și dea seama, s-a lăsat condusă în tărâmul spiritelor. Peisajul era din ce în ce mai straniu și mai derutant; susul devenea jos, înaintele se transforma în înapoi, iar marele în mic.\nÎn cele din urmă, Lulu a ajuns zâna din urmă și a aflat că numele ei era Pix.\nCu un pocnet din degețele, Pix a transformat bățul pe care-l furase de la Lulu într-un toiag spiralat, apoi i l-a aruncat. Yordelița a fost încântată să vadă că din el crescuseră frunze și flori. Astfel a început prietenia eternă, bazată pe șotii, distracție și iubire pentru natură.\nPix o condusese pe Lulu în Dumbravă.\nOrașul Bandle, de unde se trăgea Lulu, era un loc bizar și magic, care sfida logica, unul unde timpul nu avea niciun sens, iar legile naturii din tărâmul fizic nu se aplicau pe de-a întregul. Cu toate astea, Dumbrava era chiar și mai stranie – apăruse cu mult timp înainte ca yordelii să vină pe lume, fiind posibil ca însuși Orașul Bandle să fi apărut din ea. Era un loc înzestrat cu magie primordială, pură, și era atât de bine ascuns, încât niciun yordle nu mai dăduse de el înainte.\nAici, puterile magice ale lui Lulu s-au amplificat teribil de mult. Râzând bucuroasă, yordelița a descoperit că putea transforma împrejurimile după propria ei dorință și că își putea schimba forma în orice și-ar fi dorit. Toate plăsmuirile imaginației ei hiperactive prindeau viață.\nLulu nu știa dacă Pix o adusese acolo deoarece văzuse că aveau multe în comun și își dorea un tovarăș de joacă sau dacă Dumbrava o chemase pentru un alt scop, dar s-a îndrăgostit imediat de acel loc magic. Multă vreme n-a făcut nimic, doar a creat și\ns-a jucat, uitând de orice altceva.\nÎn sfârșit, când și-a amintit că mai erau și alte lucruri pe lume, s-a simțit de parcă s-ar fi trezit dintr-un vis.\nSe întorsese cumva în lumea fizică, dar nu știa dacă trecuse o zi sau un mileniu de când o părăsise. Spre surpriza și bucuria ei, a descoperit că o parte din noua ei putere o însoțise. Acum, putea să mărească lucrurile mici, să schimbe culorile din jur cum își dorea și să adoarmă instantaneu orice ființă. Spre amuzamentul enorm al lui Pix, Lulu a transformat cu o singură mișcare din toiag cele mai fioroase bestii în broscuțe și în veverițe uluite.\nDar apoi a început să i se facă dor de Dumbravă. A vrut să se întoarcă, dar și-a dat seama că nu știa drumul până acolo. Zâna Pix susținea că și ea l-a uitat, deși nu era exclus să spună asta doar pentru că nu voia să se întoarcă așa de repede în Dumbravă.\nFără să-și facă deloc griji, Lulu a plecat la drum. Era sigură că ruta către Dumbravă se schimba constant, așa că nu conta pe unde o lua. Oricând trebuia să aleagă o direcție, se îndrepta încotro i se părea mai interesant, iar dacă ceva părea distractiv, nu ezita să meargă nici măcar înspre pericole enorme. Așa a ajuns să străbată lumea în lung și în lat, iar magia, haosul și ștrengăriile o urmau oriunde se ducea.\nAjunsă în Demacia, i-a scăpat pe niște copii de o lecție plictisitoare de istorie și i-a condus pe o pajiște din apropiere. Tot jucându-se împreună, copiii s-au transformat în ciuperci otrăvitoare și au rămas așa până la următoarea lună plină, în timp ce părinții lor și oștenii din localitate îi căutau zadarnic. Nu era chiar ce-ar fi vrut Lulu să facă, dar era distractiv oricum. În cele din urmă, când copiii s-au întors acasă și au povestit tuturor ce se întâmplase, nu i-a crezut nimeni.\nLa granițele Freljordului, Lulu s-a gândit că ar fi amuzant să transforme în flori armele a două triburi rivale chiar în timpul luptei – bineînțeles, haosul și confuzia nu s-au lăsat mult așteptate. Mai de curând, a rătăcit prin Ionia, unde s-a jucat prin Qaelinul mereu plin de flori și le-a făcut farse unor acoliți din Ordinul Umbrelor, pe care Lulu îi consideră mult prea serioși.\nDeși lui Lulu îi e dor de Dumbravă și vrea să revină acolo, acum e fericită – fiecare zi înseamnă noi oportunități pentru aventuri și distracție.\nPână la urmă, și-a dat seama că, oriunde ar purta-o pașii, în inima ei sălășluiește o parte din Dumbravă."
    },
    "Lux": {
        "name": "Lux",
        "region": "Demacia",
        "image_url": "https://cmsassets.rgpub.io/sanity/images/dsfx7636/universe/7dae022eb3726b7b351cf90ad8351731907229a1-1215x717.jpg?accountingTag=LoL",
        "champ_url": "https://universe.leagueoflegends.com/ro_RO/champion/lux/",
        "lore": "Luxanna – sau Lux, după cum preferă să i se spună – a crescut în orașul demacian High Silvermere, împreună cu fratele ei mai mare, Garen. Cei doi fac parte din prestigioasa familie Crownguard, ai cărei membri au slujit ca gărzi ale regilor Demaciei timp de generații. Bunicul lor salvase viața regelui în bătălia de la Colții Furtunii, iar mătușa lor Tianna fusese numită comandant al Avangardei Neînfricate, un regiment de elită, înainte să se nască Lux.\nGaren mersese și el cu avânt pe urmele familiei, înrolându-se în armată încă de la o vârstă fragedă. În absența lui, restul familiei se aștepta ca Lux să ajute la administrarea moșiilor, o sarcină pe care fata o disprețuia. Voia să exploreze lumea, să vadă ce se află dincolo de zidurile Demaciei. Îl admira enorm pe Garen, dar nu voia să se supună nicidecum insistențelor lui de a-și lăsa la o parte propriile ambiții.\nSpre frustrarea profesorilor care încercau să o pregătească pentru o viață în slujba familiei Crownguard, Lux punea sub semnul întrebării tot ce învăța și prefera să afle lucruri pe care ei nu erau în măsură să i le spună. Chiar și așa, puțini puteau să rămână supărați pe o fată care avea atât de multă sete de viață și un optimism atât de molipsitor.\nÎnsă nimeni nu știa că schimbarea bătea la ușă. Odată, magia aproape că distrusese Runeterra, iar Demacia fusese fondată ca un regat unde astfel de puteri erau interzise. Multe dintre basmele regatului erau despre cei cu inima pură, care se lăsau corupți de atingerea magiei. Iar unchiul lui Lux și al lui Garen fusese și el ucis de un mag rebel în urmă cu câțiva ani.\nÎn plus, șoaptele temătoare și zvonurile de dincolo de marii munți spuneau că magia revenea în lume...\nÎntorcându-se acasă călare într-o noapte, Lux a fost atacată de o haită flămândă de colți-de-spadă. Într-o clipă de groază și disperare, tânăra a dezlănțuit un torent de lumină magică, al cărei izvor se afla adânc în sufletul ei. A reușit să prindă bestiile în capcană, dar a înmărmurit și ea de frică. Magia, acea oribilă forță care corupea totul în miturile Demaciei, făcea parte din ea la fel de mult ca sângele Crownguard.\nFrica și îndoiala îi pătrunseră în suflet. Oare avea să devină și ea malefică? Era și ea un monstru, care trebuia stârpit sau exilat în afara zidurilor regatului? Chiar și în cel mai bun caz, dacă cineva îi descoperea puterile, numele de Crownguard avea să fie aruncat în dizgrație pentru totdeauna.\nGaren petrecea din ce în ce mai mult timp plecat din High Silvermere, așa că Lux ajunsese să locuiască singură în casa familiei. În timp, se familiarizase cu propriile puteri, iar nopțile petrecute cu pumnii încleștați, încercând să alunge magia, deveniseră din ce în ce mai puține. Începuse să experimenteze în secret, jucându-se cu razele de soare din curți și dându-le formă solidă sau creând mici figurine strălucitoare pe care le putea ține în palmă. Hotărâse, însă, să nu spună nimănui nimic despre puterile ei.\nCând împlinise șaisprezece ani, Lux mersese cu părinții ei, Pieter și Augatha, la reședința lor oficială din mărețul oraș al Demaciei, pentru a vedea investirea lui Garen în onorabilele rânduri ale Avangardei Neînfricate.\nOrașul i se păruse uimitor. Era o demonstrație a celor mai nobile idealuri ale regatului. Fiecare cetățean era la adăpost și nimeni nu ducea lipsă de cele necesare. Acolo, Lux a aflat de Luminiști, un ordin religios caritabil care îi îngrijea pe cei bolnavi și săraci. S-a împrietenit cu un cavaler Luminist numit Kahina, care a\najutat-o să-și dezvolte aptitudini mai marțiale, luptând și antrenându-se cu ea în grădinile conacului familiei Crownguard.\nDupă mai mult timp petrecut în capitală, Lux a început, în sfârșit, să învețe mai multe despre lumea din afara Demaciei, despre diversitatea și istoria ei. Acum știe că stilul de viață demacian nu este singurul posibil, iar această viziune nouă și limpede o ajută să înțeleagă cum poate împleti iubirea pe care o poartă Demaciei cu dorința de a-și vedea țara mai tolerantă cu toți cetățenii ei... și poate mai dispusă să accepte magi ca ea."
    },
    "Malphite": {
        "name": "Malphite",
        "region": "Ixtal",
        "image_url": "https://cmsassets.rgpub.io/sanity/images/dsfx7636/universe/70ed76c744fd83c25375002f986940511c166d72-1215x717.jpg?accountingTag=LoL",
        "champ_url": "https://universe.leagueoflegends.com/ro_RO/champion/malphite/",
        "lore": ""
    },
    "Malzahar": {
        "name": "Malzahar",
        "region": "Vid",
        "image_url": "https://cmsassets.rgpub.io/sanity/images/dsfx7636/universe/4d00c991cdb0d9f22cf71a0c5536173df37abafa-1215x717.jpg?accountingTag=LoL",
        "champ_url": "https://universe.leagueoflegends.com/ro_RO/champion/malzahar/",
        "lore": "Sub razele soarelui arzător al Shurimei au existat mereu oameni înzestrați cu puterea de a prezice viitorul. Singurul fiu al unor vânzători de talismane, Malzahar nu și-a dat seama că avea acest talent până în momentul în care părinții săi au fost răpuși de o boală nemiloasă atunci când era doar un copil. Singur pe lume și chinuit de amintirea morții lor, a trebuit să se descurce singur pe străzile din orașul Amakra, unde a început să ghicească viitorul în schimbul câtorva bănuți sau a unei coji de pâine.\n\nPe măsură ce prezicerile sale s-au dovedit din ce în ce mai exacte, reputația lui a început să crească. Își folosea puterile pentru a prezice cu cine urma să se căsătorească un vânzător de cămile, sau unde aveau să nimerească pumnalele aruncate în timpul jocurilor de la bâlci. În curând, a ajuns să-i primească pe cei ce veneau la el nu încălțat cu sandale pline de nisip, ci cu conduri împodobiți cu pietre prețioase.\n\nDar, indiferent câte preziceri făcea, Malzahar nu-și putea vedea propriul destin. Viitorul lui rămânea nedeslușit.\n\nDin ce în ce mai dezamăgit de propriul succes, a început să observe diferențele enorme de bogăție dintre oameni și modul în care cei nemulțumiți de propria viață foloseau violența pentru a se răzbuna pe ceilalți. A înțeles că oamenii erau prinși într-un ciclu etern de durere provocată deseori chiar de ei înșiși și că niciun fel de prezicere nu putea să-i scape de acest blestem. Curând, Malzahar a fost cuprins de un sentiment de deșertăciune, care până la urmă l-a determinat să vândă tot ce avea și să plece definitiv din Amakra.\n\nA cutreierat în lung și-n lat tărâmul, ajungând atât în saiurile minore, cât și printre ruinele Shurimei antice. Acum că se distanțase de toți ceilalți, putea în sfârșit să-și asculte gândurile. A avut viziunea cruzimii de care erau capabili oamenii și a văzut un viitor în care corupția putea pune stăpânire pe întreaga lume. Chiar și în lumina zilei, a început să aibă viziuni febrile și să audă voci nepământești, care-i șopteau că aveau să vină războaie și vremuri de restriște, iar oamenii aveau să sufere etern.\n\nA rătăcit din ce în ce mai departe, până când nisipurile au lăsat loc sării. N-avea cum să știe, dar ajunsese în Icathia, un oraș pierdut ce fusese devastat de războaiele unei ere demult apuse. Malzahar a privit într-un abis ce se căscase ca o gură zimțată și și-a deschis în fața lui mintea deja instabilă, mistuit de dorința de a înțelege.\n\nIar Vidul i-a răspuns.\n\nAcesta ar fi fost sfârșitul tragic al oricărei altei povești, dar cumva, Malzahar a supraviețuit. Pentru o clipă, entitatea ce sălășluia în întuneric a atins sufletul frânt al prezicătorului, însă chiar și acel scurt moment a fost îndeajuns pentru a-i umple complet mintea cu energiile sale bizare și misterioase.\n\nDupă această experiență, ființa singuratică ce a plecat din Icathia nu mai era un simplu om, ci mult mai mult de-atât. În abis, Malzahar întrezărise soluția pentru toate suferințele la care fusese martor de-a lungul vieții lui de muritor. Și-a dat seama că viitorul lui nu era deloc nedeslușit, cum îl crezuse, ci era o viziune a adevăratei sale meniri: să grăbească sfârșitul lumii. A hotărât să se întoarcă printre oameni și să le povestească despre neantul divin care era dornic să-i îmbrățișeze pe toți, indiferent de credința lor. Voia să prorocească mântuirea întregii lumi.\n\nȘi-a găsit primii discipoli în rândurile nomazilor din adâncurile deșertului. Nomazii au privit înmărmuriți cum Malzahar și-a folosit noile puteri dăruite de Vid pentru a sfâșia pământul și a invoca din abis creaturi de coșmar, care i-au ucis pe toți cei care îndrăzneau să se îndoiască de adevărul spuselor sale. În câteva luni, printre caravanele de negustori au început să circule zvonuri stranii. Unii povesteau că văzuseră oameni care se sacrificau de bunăvoie în fața unor puteri nevăzute, iar alții spuneau că fuseseră martorii unor cutremure puternice care despicaseră pământul Shurimei în falii de sute de kilometri lungime.\n\nÎn anii următori, legenda lui Malzahar s-a răspândit chiar și în porturile din nord. Cu cât profetul a adunat mai mulți discipoli, cu atât inimile și mințile celor din apropierea lor au ajuns să fie stăpânite mai des de viziuni malefice. Încetul cu încetul, teama s-a transformat în superstiție. Acum, până și sătenii obișnuiți cu greutățile din întinderile pustii au început să sacrifice animale pentru a îmbuna videmeridele din măruntaiele pământului.\n\nDin păcate pentru ei, aceste sacrificii îl ajută de fapt pe Malzahar să grăbească sfârșitul lumii."
    },
    "Maokai": {
        "name": "Maokai",
        "region": "Insulele umbrelor",
        "image_url": "https://cmsassets.rgpub.io/sanity/images/dsfx7636/universe/84c4c1903f629fad7cd061476ec81c1b6d913140-1215x717.jpg?accountingTag=LoL",
        "champ_url": "https://universe.leagueoflegends.com/ro_RO/champion/maokai/",
        "lore": "Maokai este un arbore falnic și mânios, care luptă împotriva ororilor supranaturale din Insulele Umbrelor. După ce un cataclism magic i-a distrus tărâmul natal, s-a transformat într-o ființă al cărei singur scop este răzbunarea. Numai apa vieții pe care o purta în lemnul inimii sale l-a apărat de moartea vie care i-a cuprins pe cei din jur. Deși era cândva un spirit pașnic al naturii, Maokai luptă acum cu furie împotriva morții vii din Insulele Umbrelor, sperând să-și readucă lumea la frumusețea de odinioară.\nÎn timpuri străvechi, un lanț de insule s-a ridicat din adâncurile oceanului. Prima ființă care a văzut lumina zilei pe rocile golașe a fost Maokai, un spirit al naturii. Acesta a luat forma unui arbore imens, cu un trup înalt acoperit de scoarță și membre lungi ce semănau cu niște ramuri. Maokai era chinuit de singurătatea apăsătoare a ținutului, dar era convins că viața ar fi putut înflori acolo. A cutreierat fiecare insulă în căutarea altor ființe vii, dar a devenit din ce în ce mai îndurerat pe zi ce trecea, căci nu găsea pe nimeni.\nÎnsă într-o zi, pe o insulă deluroasă cu solul moale și fertil, Maokai a simțit o energie fără limite ce părea să-și aibă sursa în adâncul pământului. Și-a afundat rădăcinile lungi tot mai mult în sol, până când a dat de un izvor de apă magică, dătătoare de viață, din care a sorbit îndelung. Cu ajutorul puterii magice descoperite astfel, a creat sute de puieți pe care i-a plantat dintr-un capăt în altul al insulelor.\nCurând, insulele erau acoperite de dumbrăvi înverzite, păduri falnice și codri întortocheați, asupra cărora se simțea influența unei magii extraordinare. Arbori uriași, cu coroane magnifice și rădăcini groase și răsucite, se întindeau cât vedeai cu ochii, iar frunzișul lor verde și abundent crea adăposturi primitoare. Vegetația luxuriantă a atras multe spirite ale naturii, iar animalele se bucurau din plin de bogăția pădurilor.\nÎn cele din urmă, în insule au sosit și oamenii. Belșugul i-a ajutat și pe ei să prospere și în curând au format o societate iluminată, în care învățații se devotau studiului misterelor lumii. Cu toate că Maokai i-a privit la început cu suspiciune, și-a dat seama mai apoi că oamenii aveau un respect deosebit față de locurile sacre. Simțind magia profundă din păduri, și-au construit locuințele în zone mai puțin împădurite, ca să nu deranjeze spiritele naturii. Maokai li se arăta ocazional celor în care avea încredere, cărora a ajuns să le dezvăluie înțelepciunea insulelor înverzite și chiar și cel mai mare secret al său – izvorul subteran care putea vindeca până și răni mortale.\nSecolele au trecut, iar Maokai a trăit într-o fericire idilică, până când o flotă militară de dincolo de mări a ancorat lângă insule. Maokai și-a dat seama că ceva teribil urma să se petreacă. Regele nou-sosit era înnebunit de durere și purta în brațe trupul neînsuflețit al reginei lui, pe care voia s-o readucă la viață cu orice preț. Împotriva voinței celor de pe insulă, i-a scufundat corpul în descompunere în apa vindecătoare. Regina, reînsuflețită într-un corp putrezit, l-a implorat s-o lase să se întoarcă în lumea celor morți. Însă regele, fără să-și dea seama, a aruncat un blestem asupra Insulelor atunci când a încercat să facă magia să-și întoarcă cursul.\nDe la o distanță uriașă, Maokai a simțit primele semne ale dezastrului ce avea să devasteze tărâmul. Sub rădăcinile lui, departe în adâncul pământului, se aduna o forță de nedescris care îl făcea să se înfioare.\nPe măsură ce dezastrul se răspândea, Maokai și-a afundat disperat rădăcinile în adâncul pământului și a sorbit cât de mult a putut din apa vindecătoare, umplându-și întregul corp cu magia ei. Înainte ca blestemul să ajungă în apele vieții, și-a retras rădăcinile. Când izvorul sacru pe care-l destăinuise oamenilor a fost complet corupt, a urlat de furie – apa subterană s-a învolburat, amestecându-se cu magia blestemului, până când puritatea ei s-a pierdut pentru totdeauna.\nCâteva momente mai târziu, ceața ce înconjura insulele a devenit neagră ca smoala și s-a întins deasupra întregului ținut, iar tot ce era viu a fost prins la granița dintre viață și moarte. Maokai a privit neputincios, cu o durere covârșitoare, cum toate ființele din jurul său – plante, spirite ale naturii, animale și oameni – s-au transformat în umbre pierdute. A devenit din ce în ce mai furios. Frumusețea nemaivăzută pe care o crescuse de la primii vlăstari fusese distrusă într-o clipită de nesăbuința oamenilor.\nNegura s-a înfășurat și în jurul lui Maokai, slăbindu-i puterile. Florile în culori vii care-i împodobeau umerii s-au veștejit și s-au transformat în cenușă, iar arborele le-a deplâns soarta. În timp ce negura-i sorbea viața, corpul i s-a cutremurat și i s-a contorsionat până când a devenit un maldăr de rădăcini noduroase și ramuri întortocheate. Însă în lemnul inimii lui Maokai se afla și acum apa vieții, care l-a salvat de la soarta teribilă a morții-vii.\nPe măsură ce spectrele malefice și ființele monstruoase au cucerit ținutul, Maokai a fost înconjurat de o armată de morți-vii. A început să lovească spiritele cu brațele și picioarele lui ca niște ramuri și a descoperit că forța atacurilor sale le putea distruge. Maokai a fost cuprins de dezgust – nu mai fusese niciodată nevoit să ucidă. S-a aruncat înspre arătările neînsuflețite, însă alte câteva sute l-au copleșit și a fost nevoit să se retragă.\nPentru că Insulele erau distruse, iar toți tovarășii săi deveniseră morți-vii, Maokai s-a gândit să fugă din tărâmul de coșmar. Însă în lemnul din inima sa simțea încă apa sacră ce-i dădea viață. Supraviețuise Cataclismului pentru că în adâncul trupului său contorsionat purta chiar spiritul insulelor și nu putea să-și abandoneze tărâmul acum. Nu putea decât să rămână și să lupte în continuare pentru sufletul Insulelor Binecuvântate, ca prim spirit al naturii ce se născuse vreodată acolo.\nCu toate că e și acum înconjurat de negura întunecată și de armate de inamici malefici, Maokai, împins de o dorință aprigă de răzbunare, luptă să învingă răul ce a pus stăpânire pe insule. Se simte consolat doar când distruge spiritele lipsite de suflet din Insule.\nUneori, reușește să învingă o parte din negură și din spiritele ei nemuritoare, eliberând un crâng sau un mic desiș de influența lor. Cu toate că de mii de ani nimic nu a prins rădăcini noi în acest pământ blestemat, Maokai se străduiește să creeze mici refugii temporare, în care să uite de regrete și de distrugere.\nSperanța rămâne vie atâta timp cât Maokai continuă să lupte, deoarece în adâncul lemnului inimii sale se află apele pure ale vieții și totodată ultima șansă de a readuce Insulele la gloria lor de odinioară. Doar când acestea vor redeveni un tărâm binecuvântat își va lepăda și Maokai forma contorsionată. Cu mult timp în urmă, spiritul naturii a adus viața în Insule și nu se va da bătut până când acestea nu vor înflori din nou."
    },
    "Master yi": {
        "name": "Master yi",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/80e5b987ed8bf072e8987afc3e5f75f02f5c2c84-1215x717.jpg?accountingTag=LoL",
        "champ_url": "https://universe.leagueoflegends.com/ro_RO/champion/masteryi/",
        "lore": "În Bahrl, o provincie din centrul Ioniei, exista odată o așezare ascunsă în munții pitorești. Aici, în satul Wuju, un băiat pe nume Yi a învățat calea sabiei și a încercat să-și îndeplinească un vis, care s-a terminat însă în mod tragic.\nCa mai toți copiii, îi admira pe cei îmbrăcați în robe din mătase și înarmați cu săbii renumite. Deoarece părinții săi erau fierari, Yi a avut ocazia să-i impresioneze pe războinicii care le vizitau atelierul. Diminețile și le petrecea în grădină, unde se antrena cu mama sa, iar seara recita poeme la lumina lumânării pentru tatăl său. Când a venit vremea ca Yi să înceapă să studieze cu maeștrii Wuju, părinții săi au fost foarte mândri de el.\nDatorită talentului și disciplinei de care dădea dovadă, a reușit să întreacă toate așteptările. În curând, tot satul știa cine-i ''tânărul maestru'' Yi.\nCu toate astea, umilul discipol se întreba ce se întâmplă în restul Ioniei. Cocoțat pe cele mai înalte pagode, a întrezărit orașe îndepărtate de care nimeni nu-i povestise vreodată, dar când a încercat să coboare muntele cu sabia în mână, mentorii lui l-au oprit. Cei care inventaseră Wuju erau de părere că tehnica era prea valoroasă pentru a putea fi împărtășită altora și prea sacră pentru a fi folosită în scopuri violente – astfel, timp de secole, se dezvoltase în izolare, fără să fie văzută de vreun străin.\nToate astea s-au schimbat în ziua în care Yi a văzut nori negri de fum ridicându-se deasupra orașelor din depărtare. Niște cete de război noxiene veniseră dinspre coastă, cucerind așezare după așezare într-un ciclu nesfârșit de măceluri sângeroase. Yi a ales viața ionienilor în detrimentul sacrei tradiții Wuju și a plecat să apere Primele Pământuri. Spre uimirea tuturor, a pătruns în primele linii și a respins adversarul cu o tehnică mai rapidă decât văzuse cineva vreodată.\nZvonurile despre acest ''bărbat care făcea cât o armată'' au început să se răspândească precum ceața peste munți. Inspirați de curajul său, până și ceilalți discipoli au intrat în luptă și, împreună, au pornit către Navori, unde se ducea greul războiului.\nComandanții noxieni și-au dat seama că tehnica Wuju era o amenințare pe care n-o puteau ignora. Au reușit să afle de unde veneau acești războinici inegalabili și au decis să atace acel loc fără pic de milă. Într-o singură noapte, întregul sat și cultura sa au fost distruse de un foc chimic care nu putea fi învins de nicio sabie.\nDupă ce s-a terminat războiul, Yi, ultimul discipol rămas în viață, s-a întors în sat, dar a descoperit doar niște ruine. Până și puterea magică a locului fusese pângărită, iar cei pe care-i cunoscuse și îi iubise pieriseră cu toții. Cu sufletul zdrobit, Yi a devenit ultima victimă a atacului. Deoarece nu mai existau alți practicanți ai tehnicii Wuju, și-a dat seama că era ultimul care-și putea spune ''maestru''.\nÎndurerat, a ales să se izoleze și să se antreneze neîncetat pentru a-și îngropa vina, dar înțelepciunea maeștrilor răpuși părea că dispare odată cu trecerea timpului. Yi a încetat să creadă că un singur om poate menține vie o întreagă cultură... asta până când s-a întâlnit cu un musafir neașteptat.\nUn vastaya ciudat, care aducea cu o maimuță, l-a provocat la duel. Fără prea multă tragere de inimă, Master Yi i-a acceptat provocarea și l-a învins cu ușurință. Dar încăpățânatul vastaya nu a renunțat și s-a întors în fiecare zi cu trucuri noi, care l-au forțat pe Yi să reacționeze și să improvizeze. Pentru prima oară după ani întregi, Yi putea simți din nou spiritul Wuju.\nCei doi s-au luptat săptămâni întregi, până când, plin de vânătăi, străinul a îngenuncheat și i-a spus că îl cheamă Kong și că vine din tribul Shimon. L-a implorat pe Yi să-l învețe tehnica sa, iar maestrul și-a dat seama că acest luptător nechibzuit și foarte hotărât îi putea deveni discipol. Astfel, Yi și-a redescoperit menirea. A hotărât să transmită mai departe tehnica Wuju și\ni-a făcut cadou studentului său un toiag fermecat și un titlu onorific – din acel moment, Kong urma să fie cunoscut drept Wukong.\nÎmpreună, cei doi cutreieră Primele Pământuri, iar Yi încearcă să onoreze amintirea căminului său pierdut și să devină cu adevărat un maestru."
    },
    "Mel": {
        "name": "Mel",
        "region": "Noxus",
        "image_url": "https://cmsassets.rgpub.io/sanity/images/dsfx7636/universe/4de677b45fdaaa7874a030c6c8865e9ffdb6a0ba-1920x1080.jpg?accountingTag=LoL",
        "champ_url": "https://universe.leagueoflegends.com/ro_RO/champion/mel/",
        "lore": "Mamă,\nun soldat mi-a dăruit azi masca ta.\nFără să-mi dau seama, am urmărit cu degetul fiecare crăpătură și spărtură, fiecare cicatrice din nenumăratele bătălii în care ai ieșit victorioasă – și din bătălia în care ai fost înfrântă.\nNumai acum, când corabia noastră străbate apele spre Noxus, încep cu adevărat să conștientizez ce s-a întâmplat. Ai plecat din nou. Dar de data asta nu mai pot spera să te întorci.\nȘtiu că n-ai vrea să sufăr din cauza asta. Mi-ai spune să fiu mândră – am devenit în sfârșit ''Lupul'' pe care ți-l doreai cu atâta disperare. Dar mă întreb: oare am devenit ce ai sperat să fiu? Sau sunt doar ceea ce aveai nevoie să fiu?\nS-au schimbat atât de multe și totuși o parte din mine se simte la fel de pierdută ca acum mai bine de zece ani. Stând să-mi amintesc, îmi dau seama că atunci când am ajuns prima oară în Piltover și m-a întâmpinat vărul Jago, am văzut în ochii lui milă. Era atât de clar că eram ca un pachet livrat și predat și că n-aveai de gând să te mai întorci după mine. Chiar și așa, timp de ani de zile, am adormit ducându-ți dorul, așa cum orice fiică duce dorul mamei ei – în ciuda a tot ce făcuseși. În fiecare dimineață m-am trezit înfruntând golul pe care l-ai lăsat în urmă. O viață întreagă am încercat să umplu acel gol, să demonstrez că sunt demnă de iubirea propriei mele mame.\nAm trăit în singurul fel în care am știut s-o fac – ca Vulpea, rapidă și șireată. Am câștigat încrederea Consiliului și aproape că aveam Piltoverul la degetul mic. Ce bine ar fi fost să ai încredere în mine, mamă. Atunci n-aș mai fi fost în situația asta. N-ar mai fi trebuit să\nNu. Nu e atât de simplu.\nȘtiu că încercai să mă aperi în felul tău. Nu mi-aș fi imaginat niciodată că în mine dormea o astfel de magie, dar sunt multe lucruri despre trecutul meu la care nu m-am gândit niciodată înainte să mă părăsești. Sincer, e copleșitor – și cu atât mai mult aș vrea să fi luptat alături de tine. Nici nu pot să încep să-mi imaginez cum te-ai simțit, cum a fost să fii vânată de Trandafirul Negru atâția ani. Dar știu că dacă te-ai temut vreodată, n-a fost pentru tine însăți. Te-ai temut doar pentru Kino și pentru mine. Și, în cele din urmă, eu ți-am adus pieirea. Poate că ai știut dintotdeauna că eu eram cea de temut.\nÎmi pare rău, mamă, dar nu regret că mi-am apărat orașul. Odată cu puterea vin și sacrificiile – nu asta spuneai tu mereu? Era crezul tău, scuza ta pentru orice. Ți-a păsat vreodată ce efect a avut asupra mea? Asupra noastră? A meritat? Eu sunt cea care plătește prețul pentru tot.\nMi-ai ascuns atât de multe. Adevărul despre tata. Ucigașul lui Kino. Și poate, mai grav decât orice, vendeta pe care o avea Trandafirul Negru împotriva ta și care acum m-a prins și pe mine în mrejele ei. Probabil că toate astea sunt doar o mică parte din minciunile tale și din minciunile acestei ''Amăgitoare''.\nAm de gând să dezvălui tot ce mi-ai ascuns.\nMă doare că aceste cuvinte nu vor ajunge niciodată la tine, dar sper că mă privești din Volrachnun. Voi arunca această scrisoare în valuri, ca să ajungă în adâncuri și să devină una cu apele de pe malul Rokrundului, unde ai înfrânt odată chiar moartea însăși.\nVoi ajunge în curând ca străină în locul unde m-am născut. Nici măcar propriile noastre gărzi nu mă văd ca fiind o adevărată Medarda, chiar dacă neîncrederea din inimile lor nu îndrăznește să prindă glas. O națiune care pune preț pe putere, dar care se hrănește cu vărsare de sânge, nu e una căreia să mă alătur cu mândrie – și nu voi sta degeaba în timp ce haosul continuă. M-ai învățat cum să supraviețuiesc, mamă. Dar am învățat singură cum să trăiesc. Și chiar dacă ai insistat să devin Lupul, nu voi abandona niciodată calea Vulpii.\nS-ar putea să n-o fac așa cum sperai... dar vin acasă, mamă.\nȘi voi face lumea mai bună aici.\nPână când inima mi se va opri.\nFiica ta, Mel"
    },
    "Milio": {
        "name": "Milio",
        "region": "Ixtal",
        "image_url": "https://cmsassets.rgpub.io/sanity/images/dsfx7636/universe/dd4af82c030747102e172282ad11f694c4a52562-1920x1080.jpg?accountingTag=LoL",
        "champ_url": "https://universe.leagueoflegends.com/ro_RO/champion/milio/",
        "lore": "Povestea lui Milio a început acum multe generații, cu bunica lui, Lupé, și sora ei geamănă, Luné, care erau amândouă stăpâne ale elementelor. Împreună, surorile și-au împletit axiomele de pământ și de foc pentru a trece de probele Vidalionului și a intra în Yun Tal. Dar după ce Luné a fost prinsă complotând împotriva celorlalți din Yun Tal, ambele surori au fost condamnate și pedepsite. Lupé a fost alungată la marginea Ixtalului, iar Luné a dispărut, împreună cu ce mai rămăsese din încrederea surorii sale.\nCând s-a născut Milio, familia lui reușise deja să se adapteze la noul mod de viață. Cunoscând doar iubirea și veselia celor din jur, viața din sat i se părea băiatului un adevărat paradis. Ce le-ar fi putut lipsi?\nCând Milio s-a făcut suficient de mare, Lupé a încercat să-l învețe axiomata. Restul familiei nu reușise s-o învețe, dar Milio era un elev talentat, care reușea în mod natural să controleze elementele, dar care avea probleme în a se adapta regulilor și rigidității disciplinei. Dezamăgită, Lupé și-a pierdut speranța și a abandonat lecțiile cu Milio.\nDar băiatul a continuat să învețe de unul singur. Fără călăuzirea bunicii lui, a lăsat deoparte restricțiile pe care ea încercase să i le impună. Studiind natura însăși, și-a creat în mod intuitiv propriul său set de reguli și în cele din urmă a reușit să controleze focul – singura axiomă pe care bunica lui nu voise să i-o predea.\nDar Milio simțea că ceva nu era tocmai în regulă. Chiar trebuia focul să fie atât de distructiv, când el avea impresia că putea fi mult mai mult de-atât?\nRăspunsul i-a fost dezvăluit într-o noapte când fugea în joacă după licuricii de vară. Tot alergând după ei, Milio a dat peste o femeie din sat, care fusese rănită la vânătoare și nu se putea mișca. Milio a încercat să o stabilizeze cu axioma focului, dar nu era îndeajuns. Știind că vindecătorul era prea departe, a încercat cu disperare să adapteze axioma într-o forță vindecătoare.\nCând și-a pus mâna pe burta rănită a femeii, a simțit o licărire de căldură... Era atât de familiară și de blândă, încât avea impresia că îi atingea sufletul. Era flacăra ei interioară. Milio a început atunci să simtă aceeași flacără și în sine, dar și în copaci, și în frunze, de parcă întreaga junglă ar fi prins viață ca un foc de tabără călduros.\nConcentrându-și toată energia în acea senzație, a folosit ceea ce-l învățase natura pentru a manifesta focul. A rezultat o creatură mică și timidă, cu ochi mari și prietenoși. Milio a pus-o pe rana femeii și a simțit creatura, care era flacăra lui interioară, vindecând-o.\nÎn acea noapte, a descoperit o axiomă complet nouă, pe care a numit-o cu drag ''focul vindecător.''\nMilio a fugit acasă și le-a arătat celor din familie noua lui putere. În fața lor, a manifestat o flacără vindecătoare care a dansat veselă în palma lui – un focovarăș – iar familia i-a sărbătorit reușita.\nBunica Lupé, însă, s-a simțit tulburată de reușita lui.\nVăzând că Milio reușise să stăpânească axiomata la o vârstă atât de fragedă, Lupé și-a dat seama că nepotul ei făcuse ceea ce ceilalți membri ai familiei nu reușiseră să facă. Cu abilitățile lui, le putea încheia exilul și le putea recâștiga locul de drept în casta conducătoare a Ixtalului. Cu toate acestea, o tulbura fascinația lui pentru foc și felul în care puterile lui se opuneau învățăturilor tradiționale despre axiomata.\nTotuși, Lupé a făcut tot posibilul pentru a profita de ultima ei șansă de salvare. S-a concentrat doar pe Milio, ajutându-l să-și șlefuiască abilitățile și pregătindu-l să plece de acasă, să meargă în Ixaocan și să o elibereze în sfârșit de povara eșecurilor surorii ei. Milio a simțit că i s-a pus o mare greutate în cârcă, iar gândul de a pleca singur de acasă l-a îngrozit. Dar pentru că își iubea familia mai mult decât orice pe lume, băiatul avea să-și ia inima în dinți și să-i asigure fericirea.\nCa să se pregătească pentru călătorie, el și bunica lui au făcut un rucsac special căruia Milio i-a zis ''cuptoriță'', în care să-și poarte focovarășul mereu arzând. Apoi, cu inima grea, dar cu un zâmbet larg pe buze, Milio, la doar doisprezece ani, și-a părăsit satul și a plecat în lume având la el doar cuptorița și câteva haine noi făcute de familie.\nA călătorit prin întregul Ixtal, croindu-și drum prin junglă, dormind sub cerul liber și făcându-și prieteni pe oriunde a mers. A trimis des scrisori acasă, povestindu-și aventurile extraordinare. După o călătorie lungă, Milio a ajuns în cele din urmă în Ixaocan, unde și-a început antrenamentul pentru Vidalion.\n''Băiatul cu flăcările vindecătoare'' a atras atenția multora, inclusiv pe a lui Luné, care e acum închisă sub oraș și așteaptă momentul prielnic să atace. Chiar și Milio observă șoaptele care-l urmează prin oraș, dar se concentrează pe Yun Tal, dornic să-și facă familia să se simtă mândră de el."
    },
    "Miss fortune": {
        "name": "Miss fortune",
        "region": "Bilgewater",
        "image_url": "https://cmsassets.rgpub.io/sanity/images/dsfx7636/universe/7a7dfab84bcd6b60f46152918923ef939b9ddb6a-1215x717.jpg?accountingTag=LoL",
        "champ_url": "https://universe.leagueoflegends.com/ro_RO/champion/missfortune/",
        "lore": ""
    },
    "Mordekaiser": {
        "name": "Mordekaiser",
        "region": "Noxus",
        "image_url": "https://cmsassets.rgpub.io/sanity/images/dsfx7636/universe/501b0517a4a07fc650d6b9e1d8e5a330d85249da-1920x1038.jpg?accountingTag=LoL",
        "champ_url": "https://universe.leagueoflegends.com/ro_RO/champion/mordekaiser/",
        "lore": "Într-o epocă demult apusă, ținuturile sălbatice din nord au fost devastate de un despot năprasnic, Sahn-Uzal. Mânat de o credință întunecată, războinicul a nimicit toate triburile și așezările care i-au stat în cale, făurindu-și un imperiu prin sânge și moarte. Când a îmbătrânit, unul dintre gândurile care-l umpleau de bucurie era că avea să primească un loc etern la masa zeilor din Sala Oaselor.\nDupă ce și-a dat ultima suflare, nu mică i-a fost mirarea când n-a avut parte nici de săli, nici de glorie în viața de apoi. În schimb, Sahn-Uzal s-a trezit într-o pustietate cenușie. În jurul lui era doar ceață diafană, iar de pretutindeni și de nicăieri se auzeau șoapte disonante. Din când în când, pe lângă el treceau alte suflete pierdute, biete fantome care rătăceau în uitare.\nPe Sahn-Uzal l-a cuprins furia. Nimic din ce crezuse nu era adevărat? Sau faptul că dominase lumea nu fusese destul pentru a-i asigura nemurirea pe care și-o dorea atât de mult? Își spunea că neantul nu putea să fie tot ce exista după moarte... dar acesta părea să se întindă la nesfârșit. Spiritele mărunte din jurul lui dispăreau lent în ceață, pierzându-se pe vecie.\nSahn-Uzal, însă, a refuzat să dispară.\nVoința lui, călită de furie și suferință, l-a ajutat să nu se stingă. De-a lungul timpului, a ascultat atât de mult șoaptele misterioase din neant, încât aproape că a ajuns să le înțeleagă. Sahn-Uzal a aflat că erau rostite în ochnun, o limbă profană, pe care niciun muritor nu o vorbea. Încetul cu încetul, în ce mai rămăsese din mintea lui a început să se formeze un plan diabolic. Despotul a reușit să străpungă vălul dintre tărâmuri, suficient cât să-i ademenească cu șoapte îmbietoare pe toți muritorii dornici să-l asculte, promițându-le o parte din puterea lui enormă.\nÎntr-o bună zi, eforturile lui au dat roade: un sabat de vrăjitori a decis să-l aducă pe Sahn-Uzal înapoi la viață. Din trupul lui nu mai rămăsese nimic, așa că i-a îmboldit pe vrăjitori să-l facă mai puternic decât orice muritor și să-i lege spiritul de platoșe întunecate de metal, care semănau cu fosta lui armură. Astfel, despotul a revenit la viață, transformat într-un spectru de fier și ură.\nVrăjitorii erau însetați după putere și sperau să-l folosească împotriva inamicilor lor în războaie meschine. Din nefericire pentru ei, armele și magia lor erau inutile împotriva spectrului, atunci când acesta s-a întors împotriva lor, ucigându-i.\nCuprinși de disperare, vrăjitorii i-au strigat numele încercând să-l controleze prin magie, dar degeaba. Sahn-Uzal nu mai exista.\nCu o voce puternică și nepământească, și-a rostit noul nume în limba ochnun: Mordekaiser.\nAșa și-a început cea de-a doua campanie de cucerire a tărâmului muritorilor. Despotul era la fel de ambițios ca înainte, iar magia necromantică îi amplificase puterile mai mult decât și-ar fi imaginat vreodată. Din sufletele înfricoșate ale vrăjitorilor uciși, Mordekaiser a făurit o armă potrivită pentru un împărat al morții – Asfințit, buzduganul lui năprasnic. Apoi, a luat în stăpânire armata pe care aceștia o strânseseră.\nPentru cei care luptau împotriva lui, era ca și cum distrugerea și masacrul ar fi fost singurul scop al lui Mordekaiser, iar sângeroasele lui campanii au ucis generații întregi.\nCu toate astea, planul lui Mordekaiser era mult mai complex. A ridicat Eternul Bastion chiar în mijlocul imperiului său și, chiar dacă mai toată lumea a crezut că era doar cetatea lui de căpătâi, unii au ajuns să afle secretele acesteia. Mordekaiser râvnea să afle toată cunoașterea interzisă despre spirite și moarte și voia să înțeleagă cu adevărat tărâmul... sau tărâmurile... de după viață.\nÎnsă tirania de care da dovadă i-a atras doar inamici. În mod surprinzător, spectrul de fier a fost învins de o alianță a triburilor de noxi și de trădători din propriul lui cerc de sfătuitori apropiați. Societatea lor secretă a reușit să rupă legătura dintre sufletul lui și platoșa de fier, apoi a închis armura goală într-un loc ascuns.\nAstfel, Mordekaiser a fost alungat de pe tărâmul fizic. Nimeni nu știa însă că spectrul de fier se pregătise pentru o astfel de posibilitate – ba mai mult, se baza pe ea pentru marele său plan. Puterea de a domina și de a amăgi îl adusese departe, dar Mordekaiser știa că avea un destin mult mai măreț decât Sala Oaselor.\nAcolo unde fusese odată doar neantul, îl așteptau toți cei care muriseră de-a lungul ultimei lui domnii. Deoarece fuseseră pervertite de forțe magice întunecate, spiritele lor nu aveau să dispară niciodată. Cele mai puternice dintre ele au devenit armata eternă și devotată a lui Mordekaiser, dar chiar și cele slabe au primit un rol.\nDin esența lor, Mordekaiser avea să făurească un nou imperiu. Lumea de dincolo avea să fie clădită cu ajutorul lor.\nDe atunci, multe secole au trecut peste Runeterra, iar în jurul Eternului Bastion s-a ridicat un alt imperiu. Acum, numele ''Mordekaiser'' este pomenit cu teamă și respect de către pasionații de istorie veche și cu mult venin de către sufletele străvechi care l-au cunoscut deja. Pentru ele, cel mai îngrozitor lucru ar fi ca Mordekaiser să se întoarcă pe tărâmul muritorilor și să rămână aici pentru vecie.\nSe roagă ca acea zi să nu vină niciodată, deoarece nimeni nu a găsit vreo cale de a-l opri."
    },
    "Morgana": {
        "name": "Morgana",
        "region": "Demacia",
        "image_url": "https://cmsassets.rgpub.io/sanity/images/dsfx7636/universe/dc1bbb10a4d5ed7946d6a7eb12de7324309be314-1920x1149.jpg?accountingTag=LoL",
        "champ_url": "https://universe.leagueoflegends.com/ro_RO/champion/morgana/",
        "lore": "Nu se știe dacă la mijloc a fost mâna destinului sau o simplă coincidență, dar Morgana și Kayle au venit pe lume într-un moment în care aceasta era răvășită de conflicte. Catastrofalele Războaie ale Runelor devastaseră o mare parte din Valoran și Shurima și păreau că vor cuprinde chiar piscurile Targonului. Părinții Morganei, Mihira și Kilam, știau din legende că muntele le poate oferi celor demni o putere divină, așa că au hotărât să îl escaladeze, în speranța că-și vor putea salva tribul.\nNu s-au întors din drum nici măcar când au aflat că Mihira era însărcinată. Într-un final, au ajuns pe vârful muntelui, locul în care Runeterra atinge stelele; acolo, Mihira a fost aleasă de Aspectul Justiției, care s-a întrupat în ea.\nCuplul s-a întors de pe munte nu doar cu puterea pe care o căutaseră pentru a-și salva tribul, dar și cu două fete gemene: Morgana și Kayle. Cu toate acestea, puterea care sălășluia în Mihira a început să-i acapareze sufletul și emoțiile. Pleca deseori la luptă, lăsându-le pe fete cu tatăl lor.\nDe-a lungul timpului, în inima lui Kilam au început să încolțească îndoielile și temerile. Războaiele erau încă în toi, iar Mihira se îndepărta din ce în ce mai mult de el. Era atât de îngrijorat pentru fetele lui, încât a așteptat până ce Mihira a plecat din nou la luptă, apoi le-a luat și a părăsit Targonul.\nDeși destinația lor nu avea încă un nume, urma să devină cunoscută drept regatul Demaciei, un loc în care magia și persecuția nu erau permise.\nTrăind în Demacia, gemenele au crescut și-au început să se deosebească tot mai mult una de cealaltă. Kayle studia legile din ce în ce mai numeroase ale orașului, dar Morgana cea cu părul negru era sceptică față de modul în care ținutul îi trata pe nou-veniți. Știa prea bine ce înseamnă să fii refugiat. În timp, a început să cutreiere pustietățile tărâmului, vorbind cu magii și cu ceilalți exilați, care fuseseră izgoniți din pricina potențialelor pericole pe care le-ar fi putut reprezenta. Când era acasă, putea vedea agonia tatălui ei și vinovăția care-l mistuia pentru că o abandonase pe Mihira. Tânăra Morgana începu să-și disprețuiască mama pentru durerea pe care-o adusese asupra familiei sale.\nMorgana se temea că ea și Kayle moșteniseră ceva din puterea Aspectului. Când, într-o zi, o sabie măreață, învăluită în umbre și flăcări, a căzut din cer, temerile i s-au adeverit. Când sabia s-a înfipt în pământ, s-a despicat în două, iar în acea clipă, din umerii fetelor au țâșnit aripi. Tatăl lor a plâns când și-a văzut fiicele ridicând fiecare jumătatea ei de sabie. Când Morgana a-ncercat să-l împace, Kilam i-a întors spatele.\nÎn timp ce Kayle și-a primit sarcina cu bucurie, înființând un ordin de judecători care să apere litera legii, Morgana nu și-a acceptat noul dar cu entuziasm... până în noaptea în care așezarea a căzut pradă unui atac. Luptele au izbucnit în oraș, iar Kilam s-a văzut înconjurat de inamici. În acel moment, Morgana s-a grăbit să-l apere și i-a transformat pe dușmani în scrum. Împreună, cele două surori au salvat nenumărate vieți, iar în timp, au devenit cunoscute drept gardienii înaripați ai Demaciei.\nÎnsă Kayle a devenit din ce în ce mai radicală, iar Morgana din ce în ce mai tolerantă față de cei care se căiau pentru păcatele lor. Cele două surori și acoliții lor au ajuns cu greu la un acord, dar nu după mult timp, acesta a fost încălcat. Ronas, cel mai devotat discipol al lui Kayle, a hotărât s-o aresteze pe Morgana. Încercând să-și protejeze acoliții, Morgana l-a încătușat cu flăcări întunecate și, în cele din urmă, l-a ucis.\nDeasupra lor, Kayle a jurat să-l pedepsească pe ucigașul lui Ronas, iar flăcările divine au umplut cerul, iluminând orașul. Morgana și-a luat zborul, ca s-o înfrunte pe sora ei.\nCele două s-au luptat aprig, aruncând fulgere de lumină și mingi incandescente de întuneric una către cealaltă. Sub ele, orașul a-ndurat furia bătăliei lor cerești. Părea că una din ele avea s-o învingă pe cealaltă, când, deodată, Morgana a auzit țipătul sfâșietor al tatălui lor. Kilam fusese prins între dărâmături și era grav rănit. Înnebunită de durere, Morgana și-a aruncat jumătatea de sabie spre Kayle și a plonjat către pământ cu viteza unui meteorit.\nȘi-a luat în brațe tatăl muribund, blestemându-și destinul. Kayle a coborât și ea, iar Morgana a întrebat-o dacă și Kilam era printre păcătoșii care trebuiau pedepsiți, pentru că le luase de lângă mama lor. Kayle nu i-a răspuns. Și-a luat zborul fără să se mai uite înapoi.\nAripile Morganei au devenit o amintire crudă a durerii sale. A încercat să și le taie, dar n-a găsit niciun tăiș suficient de puternic. În cele din urmă, a hotărât să și le lege cu lanțuri de fier și să umble printre muritori.\nDe-a lungul secolelor, povestea ei s-a transformat în mit, iar lumea aproape că i-a uitat numele. Chiar și azi, demacienii venerează un ''gardian înaripat'', dar își aduc aminte numai de faptele uneia dintre surori. Convingerile și faptele Morganei i-au câștigat misteriosul renume de ''Cea cu voal''.\nÎn ciuda acestor lucruri, ea refuză să-i abandoneze pe cei care-i cer ajutorul. Trădată și cu inima plină de amărăciune, Morgana își duce veacul în umbrele regatului, știind prea bine că sora ei se va întoarce într-o zi în Runeterra, pentru judecata supremă.\nIar acum că magia a-nceput din nou să ia amploare, acea zi pare mai aproape ca niciodată."
    },
    "Naafiri": {
        "name": "Naafiri",
        "region": "Shurima",
        "image_url": "https://cmsassets.rgpub.io/sanity/images/dsfx7636/universe/b366641d047f674c3f13569f830acccf65b081e3-1920x1080.jpg?accountingTag=LoL",
        "champ_url": "https://universe.leagueoflegends.com/ro_RO/champion/naafiri/",
        "lore": ""
    },
    "Nami": {
        "name": "Nami",
        "region": "Runeterra",
        "image_url": "https://cmsassets.rgpub.io/sanity/images/dsfx7636/universe/e42e42fb196ed82d51fb13b9d01f985bc28bb16c-1215x717.jpg?accountingTag=LoL",
        "champ_url": "https://universe.leagueoflegends.com/ro_RO/champion/nami/",
        "lore": "Nami este o tânără vastaya a mării care, cu încăpățânarea caracteristică, folosește sceptrul mareic pentru a controla apele și a-i proteja pe ceilalți marai. Înzestrată cu hotărâre, curaj și pasiune, Nami este prima membră a tribului care a părăsit oceanul pentru a se aventura pe pământ.\nÎn mările de la vestul Muntelui Targon locuiește un trib vastaya numit marai. Acum mult timp, aceste creaturi asemănătoare cu sirenele au descoperit un rift în străfundurile oceanului. În el se ascundea o putere întunecată și teribilă, ce încerca să distrugă toate creaturile vii.\nÎn mijlocul satului, maraii au așezat o rocă strălucitoare, cunoscută sub numele de ''piatra lunii'', despre care se spune că ar fi fost binecuvântată cu magie celestă. Lumina ei fantomatică și diafană îi protejează și acum de creaturile care își croiesc drum către ei din abis. O dată la fiecare o sută de ani, însă, lumina pietrei lunii începe să slăbească. În acel moment, tribul alege cel mai dârz luptător și îi oferă titlul de Alesul sau Aleasa Mării.\nApoi, războinicul trebuie să pătrundă în întunecimea rece a riftului, să supraviețuiască în lupta împotriva ororilor de acolo și să obțină o perlă abisală. Dacă reușește, se ridică la suprafață, unde îl așteaptă un călător învăluit în lumină ce coboară de pe piscul Targonului pentru a lua perla și a-i da la schimb o piatră a lunii. Este un ritual dificil, de care depind viețile multora; cu toate astea, schimbul a reușit până acum să țină în frâu creaturile din întuneric. Înainte, maraii obișnuiau să trimită un grup de soldați de elită pentru a obține perla, dar în timp și-au dat seama că, dacă în abis pătrundeau mai mulți războinici, monștrii deveneau mai puternici. Era ca și cum aceștia s-ar fi hrănit cu energia luptătorilor. De aceea, o armată ar fi fost cu siguranță anihilată de monstruozitățile din adâncuri, dar o singură iscoadă – înarmată cu legendarul sceptru al tribului marai, care putea controla mareea – putea evita pericolele suficient de mult timp încât să scape cu viață... și cu perla.\nNami își dorise dintotdeauna să ajungă Aleasa Mării, dar era prea tânără și prea impulsivă. Avea însă talent în luptă și era cunoscută în tribul ei pentru încăpățânarea de care dădea dovadă; de altfel, intra deseori în bucluc chiar din această cauză. Pe când Nami era adolescentă, lumina pietrei lunii a început din nou să slăbească pentru prima oară după un secol. Tânăra a luat și ea parte la întrecerea pentru titlul de Alesul Mării, dar, din cauza caracterului ei impulsiv, bătrânii satului i-au dat titlul lui Rasho, un războinic prudent, cunoscut pentru calmul pe care-l afișa în luptă.\nRasho s-a avântat în abis. A trecut o săptămână, apoi două. Maraii au așteptat o lună întreagă întoarcerea lui, dar n-au primit niciun semn de la acesta. Până atunci, toți Aleșii Mării reușiseră să se-ntoarcă.\nCât timp bătrânii așteptau și se certau, lumina pietrei lunii pălea din ce în ce mai mult. Nami știa că cineva TREBUIA să-i ia locul lui Rasho, înainte ca totul să fie pierdut.\nDe ce nu chiar ea?\nÎnarmată cu abisceptrul mamei sale, Nami s-a aruncat în adâncuri. După câteva zile, s-a întors cu perla și cu sceptrul alesului ucis, iar în ochi i se putea citi o groază mută. Deși impertinența fetei îi înfuriase, bătrânii satului i-au admirat curajul, numind-o Aleasa Mării în mod oficial. Nami s-a ridicat la suprafață și s-a lăsat purtată de valuri până la țărm, pentru a se întâlni cu cel ce mergea pe pământ.\nSpre mirarea ei, acesta era de negăsit. În locul său, pe plajă era o bătrână.\nFemeia, ai cărei bunici fuseseră martorii ultimului schimb cu Alesul Mării, i-a explicat lui Nami că nu mai aveau nicio piatră a lunii. Aspectul Lunii, singura ființă care putea crea așa ceva, fugise din Targon.\nNami nu s-a dat însă bătută. A jurat să dea de urma Aspectului și să se întoarcă acasă cu piatra lunii. Tribul ei se baza pe ea.\nPrin puterea sceptrului mareic, Nami și-a creat un val de apă care s-o învăluie mereu și și-a continuat călătoria pe pământ.\nCu o hotărâre de nestrămutat, Aleasa Mării a înotat către o lume complet nouă."
    },
    "Nasus": {
        "name": "Nasus",
        "region": "Shurima",
        "image_url": "https://cmsassets.rgpub.io/sanity/images/dsfx7636/universe/bff6b7362b42e604dca1fcaac70b557ce5e92f97-1215x717.jpg?accountingTag=LoL",
        "champ_url": "https://universe.leagueoflegends.com/ro_RO/champion/nasus/",
        "lore": ""
    },
    "Nautilus": {
        "name": "Nautilus",
        "region": "Bilgewater",
        "image_url": "https://cmsassets.rgpub.io/sanity/images/dsfx7636/universe/0381e43e608994c7c4cd30b4bea8b2af00b44401-1215x717.jpg?accountingTag=LoL",
        "champ_url": "https://universe.leagueoflegends.com/ro_RO/champion/nautilus/",
        "lore": ""
    },
    "Neeko": {
        "name": "Neeko",
        "region": "Ixtal",
        "image_url": "https://cmsassets.rgpub.io/sanity/images/dsfx7636/universe/30f1dc432e9e268ceccfae9259d7675fe7ed5740-1920x1133.jpg?accountingTag=LoL",
        "champ_url": "https://universe.leagueoflegends.com/ro_RO/champion/neeko/",
        "lore": "Neeko s-a născut pe o insulă retrasă și obscură, aflată departe, la estul continentului, unde ultimii membri ai unui trib antic de vastaya trăiau izolați de restul lumii. Tribul se numea Oovi-Kat, iar strămoșii săi erau chiar legendarii vastayashai'rei, neamul din care se trag toți vastaya.\nMembrii tribului Oovi-Kat erau creaturi pașnice, cu un potențial imens. Societatea lor armonioasă se împletea perfect cu tărâmul spiritelor, astfel încât sho'ma, esența lor spirituală, se putea îmbina cu cea a altor ființe din apropiere, permițându-le să adopte alte forme fizice. Între membrii tribului Oovi-Kat nu existau secrete, dar printre ei nimeni nu avea mai multă curiozitate, optimism sau vioiciune ca tânăra Neeko.\nLui Neeko îi plăceau jocurile și își petrecea timpul ascunzând talismane și gânduri, ca să vadă dacă ceilalți le pot descoperi. Era extrem de curioasă, pură și inocentă.\nÎnsă nimic nu durează la nesfârșit. Dezastrul se apropia cu pași repezi.\nNeeko a reușit să scape cu viață atunci când căminul ei a fost distrus, doar datorită reacțiilor rapide ale bătrânilor din tribul Oovi-Kat, care și-au dăruit propria viață ca s-o ajute. Cu stângăcie, Neeko a luat forma unei păsări și a zburat departe de flăcările mistuitoare; după un timp, țipetele poporului său s-au stins în abisul dintre tărâmuri.\nCâteva zile mai târziu, epuizată și cuprinsă de disperare, Neeko a căzut în mare. A găsit o scândură de lemn și s-a lăsat la mila curenților până când a văzut o formă ciudată. A putut auzi voci purtate de valuri, așa că a început să înoate către construcția pe care o văzuse.\nCu ultimele puteri, a reușit să urce la bordul navei, care s-a dovedit a fi un vas comercial care mergea spre Harelport. Neeko s-a odihnit pe unde a putut și și-a strigat tribul, căutându-l prin tărâmul spiritelor. Ca răspuns, a simțit doar ecouri izolate și triste și a văzut doar imaginile unor copaci uscați și foarte înalți, aflați deasupra unui orizont fragil...\nDupă ce Neeko a părăsit corabia și a pășit pe străzile orașului, și-a dat seama că se afla într-o lume stranie, complet diferită de tot ce cunoscuse până atunci. Era ca și cum simțurile i-ar fi luat-o razna. Multe ființe, poate chiar și altcineva din\nOovi-Kat, s-ar fi speriat în această situație, dar nu și Neeko. Această societate era plină de personalități unice, străini care aveau multe forme fizice și multe motive diferite să facă ce făceau. Neeko era complet fascinată de acest loc plin de nenumărate povești și experiențe.\nÎnainte să poată ajunge prea departe, a fost văzută de un marinar vastaya numit Krete, care a încercat să vorbească cu ea. Neeko nu înțelegea tot ce spunea, dar și-a dat seama că o întreba din ce trib face parte. A încercat să îl atingă cu sho'ma ei; i-a copiat fața și expresia pentru a-i arăta că are intenții pașnice, dar lui Krete nu i-a prea plăcut. Copleșită de gândurile lui din ce în ce mai sumbre, Neeko a fugit și s-a contopit cu mulțimea, modificându-și forma de nenumărate ori pentru a scăpa.\nÎnconjurată de vegetația tropicală luxuriantă din întinderile de lângă Harelport, Neeko a început să se gândească la noile ei experiențe. Pur și simplu nu putea înțelege cum unele făpturi se bazau doar pe cuvinte pentru a comunica. I se părea foarte... limitat.\nCăutând alinare, a luat forma unor pisici sălbatice pe care le întâlnise printre copacii din junglă și a început să le urmărească. Lui Neeko îi plăceau viteza și agilitatea lor, iar ochii strălucitori și inteligenți îi aminteau de casă. La un moment dat, conducătoarea lor s-a transformat într-o femeie puternică și frumoasă, cu părul negru. După ce s-au înfruntat tensionate, aceasta s-a prezentat ca Nidalee și, fără prea multă tragere de inimă, a acceptat-o pe Neeko în grupul ei.\nNeeko nu voia să divulge secretele tribului Oovi-Kat, dar simțea o legătură intensă cu Nidalee. Suspecta că femeia cu trup de felină avea o legătură îndepărtată cu rasa vastaya. Între cele două s-a format o prietenie frumoasă și, timp de multe luni, au cutreierat împreună sălbăticia.\nCu toate astea, Neeko încă mai voia să vadă orașele, chiar dacă prima impresie îi spusese că putea avea probleme acolo. Iar strămoșii ei îi apăreau în vise, arătându-i din nou și din nou ramurile palide ale copacilor uscați. Neeko era sigură de un lucru: pentru ca aceștia să reînflorească, aveau nevoie de culoare. Și-a rugat prietena să o acompanieze în călătoria pe care urma s-o facă, dar Nidalee a\nrefuzat-o.\nDezamăgită, dar hotărâtă să-și urmeze drumul, Neeko a plecat singură.\nChiar dacă viața ei alături de tribul Oovi-Kat s-a terminat, Neeko își imaginează un viitor magic: un trib mai mare, format din vastaya, yordeli, oameni și alte creaturi, care să gândească la fel și să-i împărtășească visul. Din punctul ei de vedere, orice făptură ar putea face parte din noul ei trib. A jurat să caute acele suflete care să-i semene, să se împrietenească cu ele și să le apere sho'ma cu prețul vieții.\nToți cei care o cunosc pe Neeko o iubesc, iar dacă o iubești pe Neeko, devii ca ea."
    },
    "Nidalee": {
        "name": "Nidalee",
        "region": "Ixtal",
        "image_url": "https://cmsassets.rgpub.io/sanity/images/dsfx7636/universe/ce81792e63289284421213175eaff353fc6c456d-1215x717.jpg?accountingTag=LoL",
        "champ_url": "https://universe.leagueoflegends.com/ro_RO/champion/nidalee/",
        "lore": "Departe, departe de nisipurile aspre ale Marelui Sai, dincolo de savane și stepe vaste, se întind marile jungle de la granița dintre Ixtal și Shurima. Învăluite de mister, aceste păduri dense sunt pline de viață și adăpostesc bestii nemaiîntâlnite. Dar chiar dacă locurile sunt de o frumusețe copleșitoare, pericolul și moartea pândesc în fiecare umbră.\nNimeni nu știe cum a ajuns Nidalee în inima junglei pe vremea când era doar un pisoi, dar mieunatul ei disperat a răsunat printre copaci și a atras atenția celor mai feroce feline ale junglei: pakaa.\nO mamă s-a apropiat de Nidalee, urmată de puii ei. Poate datorită mirosului, sau poate datorită intuiției ei materne, marea felină a acceptat puiul neobișnuit fără ezitare, pe jumătate conducându-l și pe jumătate trăgându-l înapoi în bârlogul ei. \nNidalee a fost crescută alături de pakaa. Animalele s-au purtat cu ea de parcă ar fi fost una de-a lor, o creatură a junglei cu nimic diferită de restul haitei. În copilărie, s-a jucat cu ceilalți pui și a învățat să vâneze cu colții și ghearele și să pândească prada. Cu timpul, a ajuns să-și îndeplinească bine rolul în haită și a devenit o vânătoare pricepută.\nChiar și așa, uneori Nidalee își pierdea controlul asupra propriului corp. Brusc, labele i se transformau în mâini și picioare ciudate, iar colții ascuțiți îi deveneau dinți plați. Uneori ieșea din bârlog, delirând febril, cu trupul prins în mijlocul transformării și urmând două siluete vagi și ciudate care îi șopteau cuvinte dulci, dar pe care nu le putea înțelege. Siluetele o linișteau și o înduioșau, chiar dacă familia ei felină o învățase să se ferească de străini.\nȘi pe bună dreptate.\nÎn miezul ploilor de vară i-a întâlnit prima oară pe kiilashi, vânători vastaya care cutreierau pădurea în fiecare an, căutând bestii rare pe care să le prindă și de la care să ia trofee pentru a-și demonstra măiestria. Mama lui Nidalee a încercat să-i alunge, dar a fost înfrântă, prăbușindu-se lovită de sulițele lor.\nÎnsă kiilashii n-au apucat s-o ucidă pe bătrâna pisică sălbatică, deoarece Nidalee a sărit din tufișuri, urlând de furie și durere. I-a atacat cu gheare și colți ascuțiți ca niște ace, iar ei i-au răspuns cu arme și mai puternice. \nDar ceva se schimbase.\nA simțit spiritul unei alte moșteniri, demult uitate, trezindu-se în ea. S-a transformat din pakaa în ceva care semăna cu un om și, cu reflexe rapide ca ale pisicilor și degete agile, a apucat armele unui vânător și le-a întors contra inamicilor ei. Kiilashii au mârâit când au văzut-o și, spre surprinderea ei, Nidalee și-a dat seama că le înțelegea o parte din vorbe.\nAu blestemat-o, invocând numele strămoșilor lor vastayashai'rei, apoi s-au retras din luptă cu mâna goală.\nAruncând sulița la o parte, Nidalee și-a îmbrățișat mama muribundă. Frații și surorile ei s-au apropiat cu grijă, temându-se de noua ei formă, dar s-au liniștit simțindu-i mirosul familiar. După moartea mamei lor, au acceptat-o pe Nidalee drept conducătoare. În acea zi, a jurat să-și apere căminul de oricine ar fi încercat să-l atace.\nÎn timp, a învățat să-și controleze puterile și să se transforme ușor dintr-o formă în alta. A devenit și mai pricepută în noul ei trup, învățând să profite de mediul din jur, construind capcane și arme pe care pakaa nu le cunoșteau, făcându-și unguente vindecătoare din fructe de nectar și folosind semințele și florile pentru a-și proteja și lumina teritoriul. Iar în sinea ei, se întreba dacă era singura pakaa capabilă să-și schimbe forma.\nPoate că, mânată de dorința de a întâlni pe cineva care să-i semene, a găsit-o pe Neeko, o ființă rătăcitoare ce semăna cu un cameleon. O vreme, cele două au fost de nedespărțit. Lui Nidalee îi plăcea s-o învețe pe noua ei prietenă lucruri despre lume, iar împreună, au explorat jungla și minunile sale. În cele din urmă, Neeko a plecat pe drumul ei, pentru a-și împlini destinul dincolo de țărmurile Shurimei.\nJungla a rămas ultimul tărâm cu adevărat sălbatic din lumea cunoscută, fiind o enigmă de multe ori chiar și pentru Nidalee. Rareori, în momentele de liniște, cade pe gânduri și-și aduce aminte de întâlnirea cu cei doi kiilashi, întrebându-se dacă va afla vreodată adevărul despre originile sale..."
    },
    "Nilah": {
        "name": "Nilah",
        "region": "Bilgewater",
        "image_url": "https://cmsassets.rgpub.io/sanity/images/dsfx7636/universe/0b63dba67e71846815d071f4cc0b55188bc7651e-1920x1080.jpg?accountingTag=LoL",
        "champ_url": "https://universe.leagueoflegends.com/ro_RO/champion/nilah/",
        "lore": "Nilah este o femeie plină de bucurie și încredere, pe ale cărei buze plutește mereu un zâmbet straniu. Sosirea ei bruscă în Bilgewater a agitat spiritele în oraș, mai ales din cauza duelurilor pe care le poartă cu șerpii de mare furioși, în care depășește limitele abilității umane. Deseori, aleargă pe suprafața oceanului, purtând în mână un bici format din apă prismatică strălucitoare, apoi se urcă în spatele bestiilor enorme și le ucide dramatic, oprindu-se doar pentru a le mulțumi ''vrednicilor adversari'' pentru efortul depus. Când apare o amenințare mare cât casa, e aproape sigur că Nilah va sări în luptă; cu cât e mai mare și mai letal adversarul, cu atât e mai hotărâtă să-l înfrunte și să-l distrugă.\nPuterea și originile ei sunt învăluite în mister, iar adevărul îl știe doar ea: odată avea alt nume și trăia o cu totul altfel de viață.\nFata precoce care urma să devină Nilah s-a născut într-o mare familie din Kathkan. Nu avea deloc înclinații războinice, ci stătea mereu cu nasul în cărți, fiind interesată mai ales de mituri și legende. Însă Kathkanul se afla într-o pace relativă încă de la prăbușirea regatului vecin al Camavorului în urmă cu aproape o mie de ani și, din câte știa ea, nu mai avea nevoie de mari războinici și eroi de legendă.\nDar Nilah își dorea ca epoca eroilor să nu se fi terminat niciodată și colecționa cu pasiune povești vechi și pline de culoare – epopei despre monștri enormi și războinici extraordinari care se înfruntau sub ochii zeilor pe vremea când lumea era mai tânără și omenirea avea de o mie de ori mai mulți inamici. Citise tot ce se știa în tradiția Kathkanului despre regele nebun Viego și tragica lui prăbușire, despre nașterea primilor dragoni și despre crearea universului. Știa toate poveștile pe de rost și, în adâncul inimii, credea că în magia și culoarea lor se ascundea cel puțin un sâmbure de adevăr.\nDar dintre toate, cel mai mult îi plăcea Ciclul Ashlesh.\nPoveștile vorbeau despre fantasticul Stăpân al Bucuriei, Ashlesh: o bestie cu multe brațe și picioare care amenința lumea alături de cei nouă frați feroce ai săi.\nDorindu-și să obțină bucuria primordială, Ashlesh a încercat să înghită tărâmul zeilor, dar zeii l-au doborât și l-au închis în adâncurile pământului, într-un lac strălucitor din al șaptelea nivel al lumii de dincolo, unde era păzit de un ordin de eroi mitici.\nDupă ce a reușit să dezlege multele mistere ale poveștii, Nilah și-a dat seama că acel ordin se afla chiar sub picioarele ei, în inima capitalei Kathkanului. Copleșită de entuziasm, a pornit în căutarea ordinului ascuns ca să-i învețe secretele și poate chiar să devină și ea un erou precum ceilalți...\nAstfel, a dispărut. Tot ce se știa despre ea – chipul, vocea, numele adevărat – s-a șters din amintirea oamenilor. Hârtiile în care era pomenită s-au răsucit și au dispărut, scrisul s-a făcut nevăzut de pe ziduri și din texte, iar cuvintele s-au retras de pe buzele prietenilor și familiei. Era ca și cum nu s-ar fi născut niciodată.\nFemeia care a revenit după zece ani era o străină în propria țară, fără legături cu lumea din care plecase, dar avea un zâmbet straniu și o bucurie nesfârșită. Nu voia să spună nimic despre ce i se petrecuse în timpul absenței îndelungate. Poate că întâlnise totuși ordinul mistic și învățase de la el arta magiei și a războiului. Poate că îl înfruntase pe demonul primordial Ashlesh, luptându-se cu el în întunericul apocrif timp de un deceniu înainte să iasă învingătoare. Sau poate că nu era deloc aceeași fată, ci doar o creatură ce-i furase trupul... Sau poate că adevărul era undeva la mijloc. Oricine și orice ar fi fost, a început să-și spună ''Nilah'', după legendarul râu al sorții.\nApoi, și-a început munca.\nPuternică și agilă, mânuind o sabie lichidă de o măreție nemaipomenită, a pornit în căutarea celor mai mari adversari din miturile antice: Baba Vipera, strămoașa invincibilă a dragonilor din Camavor; Imago, demonul schimbării și teroarea Văii Carneliene; semizeul nebun Nabavelicus, care comisese nenumărate atrocități.\nFiecare inamic nou se ridică la luptă împotriva ei doar ca să fie învins într-o bătălie feroce, plină de furie și culoare, care îi amuțește pe toți cei care o privesc.\nLegenda Nilei crește cu fiecare victorie. Iar odată cu ea începe să prindă formă epopeea călătoriei ei prin tărâmuri stranii din întreaga lume. Cu ajutorul puterii lui Ashlesh însuși, Nilah luptă împotriva altor forțe malefice care ar putea într-o zi să amenințe siguranța Kathkanului. În adâncul inimii, însă, își amintește ce a pierdut și știe ceea ce va veni, așa că încearcă mereu să-și găsească adversari din ce în ce mai puternici.\nIndiferent ce s-a întâmplat cu fata înaltă și slabă care era nedespărțită de cărți, Nilah își privește acum viitorul cu o beatitudine nesfârșită. Simpla ei prezență îi inspiră pe cei din jur să lupte alături de ea, iar faptele ei o fac de neuitat ca eroină, chiar dacă nimeni nu-și mai amintește cine era odată.\nLuptând contra răufăcătorilor Runeterrei cu o bucurie fără seamăn, e gata să înfrunte și însuși sfârșitul lumii, dacă astfel îi poate apăra pe cei care nu se pot apăra singuri."
    },
    "Nocturne": {
        "name": "Nocturne",
        "region": "Runeterra",
        "image_url": "https://cmsassets.rgpub.io/sanity/images/dsfx7636/universe/5e51c3cdd1e26e920b981369c207a8bbc27b9579-1215x717.jpg?accountingTag=LoL",
        "champ_url": "https://universe.leagueoflegends.com/ro_RO/champion/nocturne/",
        "lore": ""
    },
    "Norra": {
        "name": "Norra",
        "region": "Orașul bandle",
        "image_url": "https://cmsassets.rgpub.io/sanity/images/dsfx7636/universe_live/11e3f6bb92001305252d12841d9c763454967118-1920x1080.jpg?accountingTag=LoL",
        "champ_url": "https://universe.leagueoflegends.com/ro_RO/champion/norra/",
        "lore": "– O vai, o vai, mormăi Norra mai mult pentru sine, foșnind printre mărunțișurile și tomurile aliniate pe rafturile cele mai de sus ale bibliotecii sale aglomerate și atât de impunătoare.\nPe măsură ce parcurgea fiecare rând, cărțile răspundeau mișcării ei. Cele mai îndrăznețe creșteau, textul lor se îngroșa, strigând ''CITEȘTE-MĂ'', în timp ce titlurile mai timide se micșorau pe măsură ce ea le studia cotoarele. Norra întâmpină fiecare carte cu o atingere prietenoasă sau cu un salut respectuos.\nStătea nesigur cocoțată în vârful unui turn masiv de volume, suprapuse până la o înălțime amețitoare. Turnul se legăna înainte și-napoi, supus magiei să se ordoneze după bunul plac al yordelului.\n– Puțin mai la stânga, ghidă Norra, iar teancul de proză și poezie se mută stângaci în partea dreaptă. Stânga mea, insistă Norra, iar fiecare piesă a turnului se mișcă în sincron, provocând un imens zgomot și foșnet de pagini care ar face orice bibliotecar obișnuit să strige ''Șșș!''.\nDar Norra nu era un bibliotecar obișnuit, de parcă turnul fermecat pe care stătea nu era o dovadă suficientă. Colecția ei includea literatură și istorie, desigur, dar și subiecte pe care alți cercetători le-ar considera neînsemnate:\nToată zarva despre zarzavaturi\nGhidul de bune maniere al yordelilor pentru începători\nTare ca piatra: O poveste din piatră\nLunga istorie a caramelelor\nPoezii plăcute pentru pirați\nBineînțeles, nu toată înțelepciunea bibliotecii se afla între coperți Cineva la fel de înțelept ca Norra știa că o mulțime de lucruri se puteau afla din amintiri. Și oricare dintre aceste fire multicolore – înțelepciune și uimire, inimi frânte și eroism și toate nuanțele dintre ele – putea fi smuls chiar și din cele mai banale obiecte. În mâinile unui vrăjitor talentat, aceste amintiri puteau dezvălui secrete ale trecutului – sau, poate și mai miraculos, puteau țese o ușă între două locuri.\nÎn mâinile acestui vrăjitor talentat în mod special, un portal țesut dintr-un astfel de fir putea lega o ceainărie de un câmp de napi, o baie de un lan de orz sau chiar un tărâm de altul – un prag pe care orice novice în această artă l-ar fi găsit foarte greu de trecut.\n– Oare unde am pus fleacul acela blestemat?\n– Acesta să fie?\nO pereche de lăbuțe feline ieșiră dintr-o deschizătură a unui raft din apropiere și împinseră afară o bucată de metal cu o formă ciudată. Poate că fusese odată un instrument muzical pentru păsări, cu micile sale clape și un muștiuc potrivit pentru ciocurile de toate formele și mărimile. Sau poate că fusese odinioară un vechi ghid al unui cartograf, iar dacă priveai prin el – în timp ce apăsai o serie de butoane metalice – puteai să cartografiezi stelele.\nIndiferent de ce menire avusese înainte, obiectul avea acum un alt scop: accesul la o amintire dragă fostului său stăpân. Împins din poziția sa, micul obiect se rostogoli de pe raft și începu, exact cum era de așteptat, să cadă spre podea.\nNorra întinse brațul și, ca o extensie a ei însăși, construcția de cărți o urmă. Turnul se unduia în aer asemenea unui șarpe, menținându-și stăpâna perfect echilibrată în timp ce ea se întindea dincolo de limitele gravitației pentru a prinde obiectul în cădere.\n– Splendid! exclamă ea. Încă mă pricep.\n– Rândul meu!\nCu un sunet jucăuș, amica plină de viață al Norrei, Yuumi, sări de pe locul ei, de sus, lăsând în urmă val de blană albă recent periată.\n– Mai repede decât o carte în cădere! miorlăi pisica magică, cu lăbuțele întinse înainte, în timp ce se năpusti spre stăpâna ei fără nicio grijă.\nFix la timp, reflexele – și norocul celebru – moștenite de Yuumi de la strămoșii săi felini intrară în acțiune. Aterizase în siguranță în brațele Norrei, unde primi mângâierile pe care le merita și răspunse la fel, torcând plăcut, vibrând.\n– Deci ce se află înăuntru?\n– E următoarea piesă a puzzle-ului, așa-i?\nNorra începu să se joace cu ceea ce ar fi putut fi o vioară, bătând ușor pe părțile ei și răsucind-o, sperând că poate descifra misterele ce se ascundeau înăuntru.\n– Se pare că e invenția unui yordle foarte fascinant!\nYuumi, pisica veșnic curioasă, se alătură inspecției. Se juca cu baza obiectului, bucurându-se de ceea ce fusese la început o corvoadă, dar care se transformase acum într-un joc plăcut.\n– Yuumi, dar ai grijă!\nDar strigătul Norrei se auzi prea târziu, căci Yuumi apucase deja să apese butonul de la bază. Un buton pe care Norra îl descoperise cu doar câteva momente în urmă. Un buton care i-ar fi transmis lui Yuumi, dacă ar fi știut să citească, ceea ce nu știa:\n„NU APĂSA.”\nDeodată, se auzi un scârțâit ascuțit și fermecător, iar obiectul din brațele Norrei începu să scuipe un jeleu azuriu amorf. O adevărată ploaie de jeleu se ridică spre tavan, apoi se arcui spre cele două, îndreptându-se rapid spre ele. Pe măsură ce mașinăria scotea sunete din ce în ce mai puternice, ploaia de jeleu se repezea tot mai iute.\n– Vai de mine!\nCu o mișcare a încheieturii, Norra invocă o bulă strălucitoare, învăluindu-le pe Yuumi și blana ei prețioasă într-un val de magie protectoare.\n– Găsește comutatorul, Yuumi!\nPisica se supuse, lovind cu lăbuța generatorul de jeleu care încă scuipa.\nÎn cele din urmă, gheara lui Yuumi reuși să apuce o manetă prea mică pentru orice altă lăbuță. Trase de el, iar aparatul se opri cu un șuier scurt. Cele două se priviră cu o neîncredere tăcută… până când izbucniră într-un râs molipsitor.\n– Cum ai știut că era maneta cea bună? întrebă Norra.\n– Nu știam! răspunse Yuumi, printre sughițuri vioaie. De ce voiai oricum chestia aia lipicioasă?\n– Știi ce? Jur că nu-mi amintesc deloc!\nHohotele lor continuară, cele două prietene delectându-se pe deplin de această mică aventură haotică.\n* * *\nNorra se trezi brusc, ținând strâns dispozitivul în mâini. Privind cum arhitectura imposibilă a Sfârșitului Regatului se învârtea în jurul ei, își aminti cu un fior cât de departe se afla de siguranța bibliotecii sale.\nChiar sub degetul ei mare, mesajul de avertizare al butonului se transformase complet: „TE-AI PIERDUT? APASĂ-MĂ.” În adâncul inimii, Norra bănuise mereu că acest dispozitiv i-ar fi fost de folos, deși atunci nu știa pe deplin de ce.\nÎl răsuci în palmă, ușurată că, în cele din urmă, își făcea treaba. Până la urmă, nu era nicio pisică magică aici să ajute la curățenie. Niciun tors jucăuș să umple liniștea, nicio blană încâlcită de netezit la loc.\n– O să-mi găsesc drumul înapoi, Yuumi, spuse Norra cu voce tare. Nu-ți face griji.\nCu o apăsare a lăbuței, activă dispozitivul, iar un clopoțel melodios se auzi, umplându-i mintea cu gânduri despre casă.\nSe strădui să-și concentreze mintea asupra amintirii ascunse în dispozitiv. În scurt timp, un portal se contura înaintea ei, croit din firele unei după-amiezi petrecute cu cea mai dragă prietenă. Păși înăuntru – și dispăru."
    },
    "Nunu și willump": {
        "name": "Nunu și willump",
        "region": "Freljord",
        "image_url": "https://cmsassets.rgpub.io/sanity/images/dsfx7636/universe/c76c72ca933a0d685bd928dd45db8ee8cab5b2ff-1920x1150.jpg?accountingTag=LoL",
        "champ_url": "https://universe.leagueoflegends.com/ro_RO/champion/nunu/",
        "lore": "Nunu face parte din tribul nomadic Notai, care călătorește în lungul și-n latul Freljordului. Mama lui, Layka, l-a învățat că în spatele oricărui lucru se ascunde o poveste. Împreună, cei doi au adunat nenumărate povești, pe care Layka le-a transformat în cântece. Pentru Nunu, nu exista nimic mai frumos decât să călătorească din sat în sat și să-și asculte mama cântând despre eroii din vechime. Cei din tribul Notai aduceau muzica și dansul oriunde poposeau, oferindu-le celor pe care-i întâlneau o ultimă sărbătoare înainte de venirea iernii.\nLumea lui Nunu era plină de imaginație și posibilități: călătorea pe aripile înghețului care se revărsa din zborul Aniviei, iar inima îi bătea pe ritmul cântecelor vesele.\nCând Nunu a împlinit cinci ani, Layka i-a dăruit un cadou special: un fluier, cu care să poată învăța să cânte și el melodiile ei. Călătorind în căruțele lor, Nunu și mama lui au urmat frânghia împletită care reprezenta cântecul de suflet al Laykăi, consemnând toate locurile prin care treceau de-a lungul anilor.\nCând caravana lor a fost atacată de bandiți, Nunu a fost smuls din brațele mamei sale. După ce au fost salvați de un grup de Santinele ale Ghețurilor, copiii notai care au supraviețuit atacului au fost duși într-un sat aflat lângă citadela lor semeață. Nunu se întreba ce se întâmplase cu Layka, așteptând să-i audă melodia pe aripile vântului.\nZăpada a început să se aștearnă. Săptămânile au trecut.\nNunu aproape că se stingea de dorul mamei lui, dar Santinelele Ghețurilor\ni-au spus că un copil n-ar fi avut nicio șansă de supraviețuire dacă ar fi pornit în căutarea ei. Nu s-au lăsat impresionate nici măcar când le-a arătat fluierul pe care el îl numise Svellsongur – numele unei săbii fantastic de puternice, pe care o inventase.\nNunu a început să petreacă din ce în ce mai mult timp singur, refugiindu-se în cântecele mamei lui – legendele eroilor de altădată. Tânjea să devină și el unul din acești eroi, un războinic precum Santinelele, cineva care ar fi putut s-o salveze pe Layka. A cunoscut-o chiar și pe conducătoarea lor, Lissandra, care i-a pus nenumărate întrebări despre poveștile mamei sale și despre un anumit cântec.\nNimeni nu credea că Nunu ar fi putut fi un erou, nici măcar ceilalți copii din tribul Notai, care râdeau de el și de sabia lui închipuită, în timp ce ei deja purtau pumnale adevărate. Însă Nunu cunoștea mai bine ca oricine cântecele; într-o noapte, și-a dat seama cum poate să-și demonstreze vitejia și să convingă Santinelele să-l ajute să-și caute mama.\nNunu aflase de la Lissandra despre existența unui monstru fioros, care-i ucisese pe toți cei ce-i râvneau puterea; toate Santinelele care fuseseră trimise să-l captureze nu se mai întorseseră niciodată. Mama lui Nunu obișnuia să fredoneze un cântec... oare era chiar cel pe care-l căuta Lissandra? Brusc, Nunu a înțeles. Lissandra voia să afle mai multe despre yeti.\nBăiatul știa numele bestiei. Aceasta avea să-i răspundă la provocare și să simtă pe pielea ei mânia lui Svellsongur!\nDupă ce și-a folosit fluierul pentru a îmblânzi o cireadă de elkyri, Nunu s-a furișat în zăpadă. Un copil pornise să înfrunte un monstru și să trăiască într-un final o legendă pe care nici măcar el nu și-o putea imagina.\nCreaturile numite yeti, o rasă antică și nobilă care domnea odată peste munții Freljordului, fuseseră nimicite de un cataclism glaciar. Forțat să vadă cum frații lui s-au sălbăticit după ce și-au pierdut puterile magice, unul dintre yeti a jurat să protejeze ce mai rămăsese din harul lor – o nestemată în care dănțuiau visele înghețate ale oricărei minți muritoare din apropiere.\nDeoarece era ultimul yeti cu puteri magice, acest gardian își schimba înfățișarea în funcție de percepția privitorului. Deși fusese ales să apere magia până în momentul în care va fi fost din nou nevoie de ea, nu putea găsi pe cineva demn. Oamenii care pătrunseseră în bârlogul său distrus aveau doar ură în inimi... așa că i-a întâmpinat cu ghearele și cu colții.\nDar gardianul știa că uitase ceva. Își uitase numele... și numele celor pe care-i iubise odată...\nCândva, exista un cântec.\nToate astea s-au schimbat în momentul în care un băiat a pătruns în ruine. După secole întregi de veghe necontenită, monstrul era gata să-l ucidă pe băiat, așa că a început să mârâie când a simțit prezența umană.\nPe neașteptate, nestemata a pătruns în mintea lui Nunu, unde a văzut eroi care ucideau balauri și șerpi antici. Copilul a scos un răcnet și și-a scos fluierul, pe care-l ținea ca pe o sabie tare ascuțită. Cu toate astea, n-a mai apucat să lovească – exact când băiatul a văzut eroii care pluteau în jurul său, și-a dat seama de adevărul cântecelor mamei sale...\nCând și-a întors privirile către gardian, n-a văzut un monstru. A văzut pe cineva care avea nevoie de un prieten.\nÎncă furioasă, creatura nu s-a așteptat să primească un bulgăre de zăpadă-n bot. Și al doilea a luat-o prin surprindere. Bătaie cu bulgări! Întâi cuprins de furie, apoi de uimire și, într-un final, de bucurie, gardianul i s-a alăturat lui Nunu, transformat de imaginația copilului. Devenea din ce în ce mai blănos și mai prietenos. Mârâitul i s-a transformat în râset.\nLa un moment dat, bestia a rupt din greșeală fluierul băiatului.\nNunu a început să plângă, iar gardianul a simțit cum în jurul nestematei se întrupează aceeași durere. De secole întregi, se tot uita la ea și vedea doar sfârșitul semenilor săi – amenințarea pe care o îngropaseră și trădarea oarbei – dar acum a surprins o caravană în flăcări. A auzit o voce plutind în vânt. A simțit că în băiat se ascunde ceva ce nu mai văzuse la un om, nici măcar la cele trei surori care-l vizitaseră cu mult timp în urmă. Era iubirea, care se lupta cu disperarea.\nÎn acel moment, gardianul și-a dat seama că singura speranță a Freljordului era puterea care era deja întrupată în acest copil. Forța magică pe care o protejase era doar o unealtă; singurul lucru care conta cu adevărat era inima care urma s-o modeleze. Cu un gest, magia s-a transferat din nestemată în sufletul băiatului, oferindu-i puterea de a-și transforma visele în realitate și de a-și repara fluierul, înghețându-l în vise care se transformară în gheață pură.\nI-a dat puterea să-și imagineze că cel mai bun prieten al lui se numește ''Willump''.\nCutreierând tundra înghețată a Freljordului, inima lui Nunu și puterea lui Willump îi ajută să-și îndeplinească visul: să trăiască o aventură adevărată! Acum, merg pe urma cântecelor mamei lui Nunu în speranța că o vor găsi undeva.\nCu toate astea, Willump știe că, odată cu magia și cu visele, are și o responsabilitate. Într-o bună zi, toate jocurile se vor sfârși. Gheața întunecată din inima Freljordului se topește și se tot topește..."
    },
    "Olaf": {
        "name": "Olaf",
        "region": "Freljord",
        "image_url": "https://cmsassets.rgpub.io/sanity/images/dsfx7636/universe/06a08b09079b9ec0a51149bb42fc2377fa5ce9d8-1215x717.jpg?accountingTag=LoL",
        "champ_url": "https://universe.leagueoflegends.com/ro_RO/champion/olaf/",
        "lore": "Majoritatea oamenilor ar spune că moartea este ceva de temut, dar Olaf nu se numără printre ei. Berserkerul trăiește doar pentru vacarmul strigătelor de luptă și zăngănitul oțelului. Mânat cu putere de setea de glorie și de blestemul unei morți destinate uitării ce planează asupra sa, Olaf se aruncă în orice luptă cu un abandon nesăbuit. Lăsându-se pradă setei de sânge care vine din adâncurile ființei sale, Olaf se simte cu adevărat viu numai când se încleștează în luptă cu moartea.\n\nPeninsula Lokfar este unul dintre cele mai brutale locuri din Freljord. Acolo, furia este singurul foc care încălzește oasele înghețate, sângele e singurul lichid care curge liber și nu există o soartă mai rea decât să ajungi la bătrânețe, ramolit și uitat de lume. Olaf era unul dintre războinicii din Lokfar care nu ducea lipsă de glorie și nici nu ezita să-și povestească victoriile. În timp ce se lăuda într-una din seri celorlalți membri ai clanului său, lângă scrumul încă mocnind al unui sat ce fusese pârjolit, unul dintre războinicii mai vârstnici s-a săturat de fanfaronada lui Olaf. Bătrânul luptător l-a provocat pe Olaf să citească semnele și să vadă dacă norocul îi e pe potriva manifestărilor zgomotoase. Stârnit de provocare, Olaf și-a bătut joc de invidia tovarășului său mai vârstnic și a aruncat oasele de la încheietura labei unei fiare demult ucise, pentru a-i prezice culmile gloriei pe care va ajunge în moarte. Toată voioșia i-a părăsit pe cei adunați laolaltă atunci când au citit prevestirea: oasele grăiau despre o viață lungă și un sfârșit liniștit.\n\nÎnfuriat, Olaf s-a năpustit în noapte, hotărât să demonstreze că profeția era falsă. Intenționa să-l găsească și să-l masacreze pe temutul șarpe de gheață din Lokfar. Monstrul înghițise mii de oameni și ambarcațiuni laolaltă de-a lungul vieții sale și să piară în lupta cu el ar fi fost un sfârșit demn de orice războinic. În timp ce Olaf se arunca în gura întunecată a șarpelui, s-a prăbușit și mai adânc în negura propriei minți. Când șocul provocat de apa înghețată l-a smuls din întuneric, lângă el plutea doar leșul măcelărit al fiarei. Cu planul dejucat, dar neînvins, Olaf s-a apucat să stârpească toate fiarele legendare cu gheare și colți, în speranța că următoarea luptă va fi și ultima. De fiecare dată se arunca cu capul înainte spre moartea mult-dorită, numai pentru a fi cruțat datorită freneziei care îl cuprindea când era la un pas de ea.\n\nOlaf a tras concluzia că nicio simplă fiară nu îi va putea oferi o moarte vrednică de un războinic. Soluția sa a fost să atace cel mai de temut trib din Freljord: Gheara Iernii. Sejuani a părut amuzată de provocarea aruncată de Olaf grupului ei, dar cutezanța lui nu avea să-i câștige clemența. Conducătoarea a ordonat atacul și a trimis pâlcuri de războinici de-ai ei să-l copleșească pe Olaf. Unul câte unul, aceștia au căzut răpuși până când berserkerul s-a pierdut iarăși în setea sa de sânge, croindu-și fără efort drum până la lidera tribului Gheara Iernii. Ciocnirea dintre Olaf și Sejuani a făcut ghețarii să se zguduie și, deși el părea de neoprit, Sejuani i-a ținut piept totuși în luptă. În timp ce rămăseseră încleștați, privirea aprigă a lui Sejuani a străpuns ceața care întuneca mintea lui Olaf, așa cum nicio armă n-o putuse face. Frenezia sa a fost liniștită suficient timp ca ea să apuce să-i facă o propunere: a jurat că-l va ajuta pe Olaf să-și găsească o moarte glorioasă dacă își va pune toporul în slujba campaniei ei de cucerire. În acel moment, Olaf a jurat că-și va ciopli moștenirea chiar în stâncile ținutului Freljord."
    },
    "Orianna": {
        "name": "Orianna",
        "region": "Piltover",
        "image_url": "https://cmsassets.rgpub.io/sanity/images/dsfx7636/universe/579d1d523bc2feb2057400ffe05b4282d022671d-1215x717.jpg?accountingTag=LoL",
        "champ_url": "https://universe.leagueoflegends.com/ro_RO/champion/orianna/",
        "lore": "Atelierul renumitului făurar Corin Reveck se găsea înghesuit între fațadele eclectice ale magazinelor din Piltover. Corin era faimos pentru măiestria sa în crearea membrelor artificiale: protezele sale complexe din alamă erau incredibil de frumoase și, adesea, superioare membrelor naturale. Fiica sa, Orianna, îi era ucenică. Prietenoasă și curioasă, era perfectă pentru a prelua afacerea, fiind ea însăși un artizan plin de talent.\nOrianna avea spirit de aventură, însă Corin, temându-se pentru siguranța ei, nu-i permitea niciodată să se aventureze în afara cartierului. În schimb, o ducea la teatru, unde dansatorii, prin salturi și piruete, povesteau despre aventuri petrecute în ținuturi îndepărtate. Orianna visa să viziteze și ea acele tărâmuri ciudate și minunate, așa că se întorcea în grabă acasă, unde-și construia propriii dansatori mecanici.\nÎntr-o zi, vestea unui accident teribil din Zaun a ajuns până la atelierul lor. O explozie fisurase o conductă chimică, eliberând nori de gaz toxic. Orianna a insistat să ajute victimele, dar Corin i-a interzis. Zaunul era mult prea periculos.\nAșadar, înarmată cu cât de multe provizii putea lua cu ea, Orianna s-a strecurat\nîntr-o noapte până la liftul hexdraulic și a coborât în adâncuri.\nDezastrul era copleșitor. Străzile erau încă pline de moloz, iar zaunienii treceau prin fumul toxic cu fețele acoperite doar de cârpe murdare. Noapte de noapte, Orianna a reparat echipamentele de respirație și a instalat ezofiltre. Și-a scos chiar și propria mască de filtrare pentru a i-o oferi unui copil care abia mai putea respira.\nTatăl ei a fost furios. La scurt timp după ce s-a întors, Orianna s-a îmbolnăvit grav. Plămânii ei erau distruși dincolo de orice speranță de recuperare. Refuzând să accepte realitatea, Corin a început să lucreze la cel mai ambițios proiect al său: un set complet funcțional de plămâni artificiali.\nDupă săptămâni întregi de nopți nedormite, a reușit să termine dispozitivul, pe care i l-a implantat chiar el. Ca să n-o mai lase să se îndepărteze prea mult, plămânii trebuiau puși în mișcare cu o cheie specială, pe care Corin o ținea în seiful său.\nOrianna s-a întors la muncă, însă otrava a continuat să i se răspândească în restul corpului. Cei doi au lucrat din greu să dezvolte noi implanturi și proteze, înlocuind fiecare organ care îi ceda. Piesă cu piesă, corpul Oriannei a fost transformat\ndintr-unul muritor într-o mașinărie, până când n-a mai rămas din el decât inima sănătoasă. În cursul acestui proces scump și îndelungat, Corin s-a văzut nevoit să se mute în Zaun... dar a reușit să-i salveze viața fiicei sale. O vreme au trăit fericiți.\nTreptat, Orianna a început să se simtă cumva deconectată de persoana care fusese odată. Vechile ei amintiri păreau a fi povești. Chiar și creativitatea începuse să-i dispară, iar dansatorii ei mecanici deveniseră mai mult mecanisme acordate cu măiestrie decât opere de artă.\nDar, deși Orianna simțea că timpul stătea în loc pentru ea, tatăl ei îmbătrânea.\nAnii lungi și dificili i-au provocat lui Corin spasme dureroase în piept, iar când a fost nevoit să renunțe la muncă, Orianna a trebuit să-l întrețină. A devenit din ce în ce mai bună în a-și construi figurinele, chiar dacă nu-și mai amintea prea bine ce anume o inspirase odată să le creeze. Dansatorii în miniatură le-au adus provizii și bani, dar nu suficienți pentru a cumpăra singurul lucru care, credea ea, îi mai putea salva tatăl. Astfel, s-a dus la un baron chimic local.\nOrianna nu l-a întrebat niciodată cum făcuse rost de un cristal hextech. Doar i-a plătit cât a cerut. Chiar și așa, înainte să-l folosească, baronul a revenit, cerându-i o a doua plată, apoi încă una. Când a rămas fără bani, Orianna și-a dat seama că următoarea sa vizită avea să decurgă violent. S-a uitat la dispozitivul cu cristal. Era încă prea neșlefuit și puternic pentru un corp uman. Atunci, Orianna a ajuns la singura concluzie logică: ea nu mai avea nevoie de propria inimă, iar lui Corin îi trebuia una pe care să nu i-o poată lua nimeni.\nA petrecut săptămâni întregi construind o sferă mecanică, integrând-o în propriile ei mecanisme și pregătind-o pentru a putea așeza acolo cristalul care avea s-o apere în călătorie. Adormindu-l pe tatăl ei cu un somnifer, a început operația.\nCorin a devenit una cu ultima parte a fiicei pe care o iubise atât de mult. Orianna i-a ascultat inima bătând ritmic toată noaptea, alături de bâzâitul ușor al cristalului hextech din sfera complexă de lângă ea. Abia atunci a realizat că renunțase la ultima parte a umanității ei. Dar n-a simțit nici frică, nici remușcare, ci doar acceptare. Devenise ceva complet nou, o dansatoare mecanică, și trebuia să-și găsească un loc al ei în uriașa mașinărie a lumii.\nÎn zori, a luat cheia care îi punea în mișcare plămânii, o singură pulsație a bilei sudând-o ferm în spatele ei. Apoi a plecat pentru totdeauna.\nCând s-a trezit, Corin și-a descoperit atelierul plin de sute de figurine. Printre ele, era una pe care a jurat să n-o vândă niciodată: o dansatoare aurită care nu trebuia întoarsă cu cheia și care se învârtea într-o piruetă fără sfârșit."
    },
    "Ornn": {
        "name": "Ornn",
        "region": "Freljord",
        "image_url": "https://cmsassets.rgpub.io/sanity/images/dsfx7636/universe/ad854e752c3a8ae0a5c7245b97211d751a5a29d4-1920x1080.jpg?accountingTag=LoL",
        "champ_url": "https://universe.leagueoflegends.com/ro_RO/champion/ornn/",
        "lore": "Numele lui Ornn era odată pe buzele tuturor în tărâmul care avea să fie cunoscut drept Freljord. Mulți îl considerau primul născut dintre vechii semizei, făuritorul întregului ținut și al primelor zăpezi.\nSe spunea că, dintre toți semizeii, Ornn punea cel mai mare preț pe liniște, singurătate și concentrare. Sub un vulcan adormit pe ai cărui versanți se vedeau cicatricile unei erupții străvechi, Ornn trudea zi și noapte, creând obiecte după placul său. Făurea unelte nemaivăzute, demne de eroi și legende, iar cei care au fost suficient de norocoși de-a lungul timpului încât să pună mâna pe ele au rămas uimiți de calitatea lor. Unii spun că până și scutul lui Braum ar fi fost făcut de Ornn acum mii și mii de ani, iar dovada ar fi trăinicia sa formidabilă.\nDar nimeni nu poate ști adevărul, căci nimeni nu-l mai poate găsi pe zeul-făurar. Aproape toate poveștile despre faptele și realizările lui au fost șterse din istorie de vrăjmași și de trecerea timpului.\nDintre toate legendele despre el au mai rămas doar povești răzlețe, împărtășite de câteva triburi ai căror strămoși făceau parte dintr-un ordin al fierarilor, constructorilor și berarilor. Acest popor pierdut se numea Inima Focului și era format din ucenici care veniseră din toate colțurile Valoranului la poalele Focului Făurarului pentru a urma pilda lui Ornn.\nDeși îl venerau imitându-l, Ornn nu s-a considerat niciodată zeul lor protector. Atunci când cei din Inima Focului îi arătau roadele muncii lor, Ornn le răspundea doar dând din cap aprobator sau încruntându-se, însă ei nu se lăsau descurajați și făceau tot ce le stătea în puteri pentru a-și perfecționa meșteșugul. Așa au ajuns să creeze cele mai bune unelte, cele mai trainice clădiri și cea mai gustoasă bere din întreaga lume. Ucenicii credeau că Ornn le admiră în secret perseverența și dorința de a deveni mereu mai buni.\nÎntr-o noapte fatidică, însă, toate realizările lor au fost șterse de pe fața pământului în urma unei bătălii duse pe piscul muntelui între Ornn și fratele său Volibear, iscate din motive de neînțeles pentru muritori. Ciocnirea lor s-a manifestat printr-o furtună de fulgere, flăcări și cenușă, care a umplut nemărginirea a zeci de orizonturi.\nCând lupta s-a sfârșit, din Focul Făurarului rămăsese doar un crater fumegând, iar cei din Inima Focului fuseseră făcuți praf și pulbere.\nDeși n-ar recunoaște-o în veci, Ornn a suferit enorm. Ucenicii îi arătaseră potențialul enorm al muritorilor, însă totul fusese distrus de mânia necruțătoare a luptei dintre zei. Măcinat de vină, Ornn s-a retras în singurătatea atelierului său și\ns-a îngropat în muncă timp de ere întregi.\nAcum, poate că presimte că lumea se pregătește de o nouă epocă. Unii dintre frații săi par să fi luat iarăși formă trupească, iar cei care-i urmează sunt aprigi și însetați de sânge. Freljordul e dezbinat și n-are un conducător care să-l unească, deși creaturi străvechi pândesc din umbre, așteptând o ocazie prielnică să-l atace...\nOrnn știe prea bine că în războaiele care vor urma, și chiar și după încheierea lor, Freljordul și întreaga Runeterră vor avea nevoie de un fierar priceput."
    },
    "Pantheon": {
        "name": "Pantheon",
        "region": "Targon",
        "image_url": "https://cmsassets.rgpub.io/sanity/images/dsfx7636/universe/3e0453881b8d408fbb02fabb4a02e09a34c69310-1080x637.jpg?accountingTag=LoL",
        "champ_url": "https://universe.leagueoflegends.com/ro_RO/champion/pantheon/",
        "lore": "Atreus s-a născut la poalele ostile ale Targonului și a fost numit după una dintre stelele constelației Războiului, cunoscută drept Pantheon.\nÎncă de la o vârstă fragedă, a știut că destinul său era lupta. Ca mulți războinici din tribul său, s-a antrenat pentru a se alătura ordinului militant al tribului Rakkor, Ra'Horak. Deși nu era nici cel mai puternic, nici cel mai priceput dintre războinici, Atreus a perseverat, ridicându-se după fiecare luptă, însângerat și rănit. În timp, și-a găsit un rival aprig în Pylas, un alt recrut; însă indiferent de câte ori era pus la pământ, Atreus se ridica de fiecare dată. Pylas a fost impresionat de rezistența sa fără limite, iar din sângele pe care l-au vărsat în cercul de antrenamente s-a născut o prietenie adevărată.\nAtreus și Pylas au fost printre războinicii Rakkor care au fost surprinși de o invazie barbară și au supraviețuit ambuscadei care i-a ucis pe ceilalți membri ai patrulei. Când Aspectul Soarelui a refuzat să-i distrugă pe invadatori, Atreus și Pylas au jurat să captureze ei înșiși puterea Aspectelor, escaladând Muntele Targon până în vârf.\nCa mulți alții înaintea lor, au subestimat dificultatea ascensiunii, iar Pylas s-a prăbușit de frig când au ajuns, în cele din urmă, pe creastă. Doar Atreus a mai rămas în viață când cerurile s-au deschis și l-au transformat în gazda unui Aspect divin, cu puterea de a se răzbuna.\nÎnsă cel care s-a întors în tribul Rakkor, cu lancea și scutul emanând putere cerească, nu mai era om. Era însuși Aspectul Războiului, Pantheon. Considerându-l nevrednic pe Atreus, un războinic fără nicio victorie, i-a preluat trupul pentru a-și duce la îndeplinire propriile obiective, o sarcină care i se părea prea importantă pentru muritori.\nAlungat în cele mai îndepărtate colțuri ale minții sale, Atreus a îndurat doar viziuni vagi, în timp ce Aspectul a cutreierat lumea în căutarea darkinilor, arme vii create într-o epocă demult apusă.\nÎn cele din urmă, Pantheon a fost atras într-o luptă în apropierea Muntelui Targon de către darkinul Aatrox, care voia să urce pe vârf. Lupta lor a răsunat până în ceruri și a devastat armatele muritorilor... până când imposibilul s-a produs. Sabia darkinului, ucigașă de zei, i-a străpuns pieptul lui Pantheon, iar lovitura a distrus constelația Războiului de pe cer.\nDar în timp ce Aspectul se stingea, Atreus, omul pe care Pantheon îl considerase slab, s-a trezit din nou. Deși sabia lui Aatrox era încă înfiptă în trupul lui, iar puterile armelor Aspectului deveneau tot mai slabe, a inspirat cu greu și l-a scuipat în față pe darkin. Aatrox a rânjit și l-a lăsat pe Atreus să moară.\nCâteva ore mai târziu, când ciorile veneau să se hrănească, Atreus s-a ridicat cu greu și s-a târât până la tribul Rakkor, lăsând în urmă o dâră de sânge. După o viață întreagă de înfrângeri, voința de a trăi și furia de a fi fost trădat au fost suficiente pentru a ține la distanță moartea care îl doborâse pe însuși Aspectul Războiului.\nAtreus s-a întremat în căminul lui Pylas, fiind îngrijit de văduva prietenului său, Iula. Acolo, și-a dat seama că-și pierduse viața cu ochii spre cer, fără să vadă ce se afla în jurul său. Spre deosebire de zei, muritorii luptau pentru că erau nevoiți s-o facă, știind că moartea stă mereu la pândă. Vedea peste tot în jurul său cum viața rezista cu încăpățânare, căci pericolele erau nesfârșite.\nÎntr-adevăr, invadatorii barbari amenințau acum așezările nordice ale tribului, printre care și ferma Iulei. Deși îl mai așteptau luni de recuperare înainte să poată lupta cu adevărat, Atreus era hotărât să pună el însuși capăt invaziei, așa că a plecat la luptă, înarmat cu armele Aspectului.\nCând a ajuns, însă, și-a găsit inamicii sub asediu. Era mâna lui Aatrox. O știa din strigătele lor și din mirosul copleșitor al sângelui.\nAtreus și-a dat seama că Aatrox fusese cel care îi mânase pe barbari în Targon. Deși îi considerase inamicii săi, nu erau diferiți de tribul Rakkor. Erau muritori care suferiseră în conflictele dintre zeități. Atreus a simțit o furie rece, atât față de darkini, cât și față de Aspecte. Erau la fel. Ei erau problema.\nAtreus s-a pus între barbari și Aatrox. Recunoscând scutul uzat și lancea Aspectului căzut, darkinul a râs de el – ce speranțe mai avea Atreus, fără puterile lui Pantheon? Dar chiar dacă loviturile lui Aatrox l-au îngenuncheat, când cei din jur au început să țipe, voința lui Atreus a reaprins lancea Aspectului... și, cu un salt măreț, a lovit și i-a retezat darkinului mâna în care ținea sabia.\nDarkinul și sabia sa au căzut la pământ. Doar Atreus mai era în picioare, uitându-se cum steaua al cărei nume îl purta s-a reaprins pe cer.\nDeși tânjește adesea să se întoarcă la ferma Iulei, Atreus a jurat în acea zi să se opună Aspectelor, Iluminaților, demonilor și tuturor celor care dețin o putere atât de mare, încât este capabilă doar de distrugere. Abandonându-și propriul nume, a devenit noul Pantheon – armele Aspectului fiind alimentate de dorința de luptă care poate exista doar în fața morții.\nDeoarece Pantheon cel divin a dispărut, Războiul trebuie să renască într-un om."
    },
    "Poppy": {
        "name": "Poppy",
        "region": "Demacia",
        "image_url": "https://cmsassets.rgpub.io/sanity/images/dsfx7636/universe/0fb0e7692c05c9b0ab8b4d3e53fafcdf4bbdf985-1215x717.jpg?accountingTag=LoL",
        "champ_url": "https://universe.leagueoflegends.com/ro_RO/champion/poppy/",
        "lore": "Runeterra nu duce lipsă de campioni viteji, dar puțini dintre ei sunt la fel de tenace ca Poppy. Înarmată cu un baros de două ori mai mare ca ea, hotărâta campioană yordle a petrecut nenumărați ani în căutarea Eroului Demaciei, un războinic legendar, despre care se spune că ar fi posesorul de drept al barosului.\nPotrivit legendei, acest erou este singurul care poate dezlănțui întreaga putere a barosului, pentru a conduce Demacia pe culmile adevăratei glorii. Deși Poppy a bătut regatul în lung și-n lat în căutarea acestui erou, nu l-a întâlnit niciodată. De fiecare dată când a încercat să înmâneze barosul altcuiva, rezultatele au fost dezastruoase și, de multe ori, eroul a sfârșit prin a fi ucis. Mulți și-ar fi abandonat demult sarcina, dar această eroină de neînfrânt este mai curajoasă și mai hotărâtă decât ei.\nDemult, Poppy era un yordle cu totul diferit de ceilalți. De când se știa, își căuta menirea. Simțindu-se înstrăinată de capriciile imprevizibile ale celorlalți yordeli, prefera să se bucure de ordine și de stabilitate ori de câte ori avea ocazia. Acest lucru a purtat-o înspre așezările omenești din vestul Valoranului, unde a descoperit cu uimire șiruri nesfârșite de caravane care brăzdau câmpiile. Mulți dintre călători păreau săraci și obosiți, dar mergeau tot înainte, căutând o iluzorie viață mai bună care, poate, îi aștepta dincolo de orizont.\nÎntr-o bună zi, însă, o caravană cu totul altfel a trecut pe-acolo. Spre deosebire de ceilalți călători, aceștia emanau hotărâre la fiecare pas. Se trezeau cu toții la exact aceeași oră în fiecare dimineață, la sunetul goarnei unei santinele. Mâncau împreună în fiecare zi, la aceeași oră, și terminau mereu cam în același timp. Felul în care își clădeau și își desfăceau corturile era de o eficiență remarcabilă.\nYordelii se foloseau de magia lor înnăscută pentru a crea lucruri extraordinare, dar acești oameni reușeau fapte la fel de uimitoare prin coordonare și disciplină. Se mișcau la unison, ca rotițele unui mecanism, devenind o forță mai mare și mai puternică decât oamenii care o alcătuiau. Pentru Poppy, asta era mai grozav decât orice magie din lume.\nÎn timp ce îi urmărea pe cei din tabără dintr-un ascunziș sigur, Poppy a observat un om în armură, care ieșea dintr-un cort. Era ofițerul care conducea grupul. Purta o platoșă din plăci strălucitoare de oțel suprapuse, iar fiecare din ele făcea parte din întreg. Numele lui era Orlon, iar prezența lui părea să anime spiritele tuturor celor de față. Dacă cineva își pierdea curajul, Orlon îi reamintea motivul pentru care mergeau înainte, iar dacă cineva se prăbușea de epuizare, Orlon îl inspira să se ridice. Îi amintea lui Poppy de anumite vrăji yordle, deși nici de data asta nu era vorba de magie.\nPoppy s-a furișat ca să-l vadă mai îndeaproape. S-a trezit urmându-l pe acest comandant strălucitor, de parcă destinul însuși ar fi atras-o spre el. L-a observat cu atenție pe Orlon conducându-și soldații în exerciții de luptă. Nu era un bărbat masiv, dar își folosea barosul uriaș cu o iuțeală surprinzătoare. În noaptea aceea, Poppy i-a ascultat concentrată discuțiile șoptite cu înțelepții din tabără. Le-a auzit planurile de a-și ridica tabăra și de a se îndrepta spre vest, unde să-și construiască o așezare permanentă.\nMintea lui Poppy a fost copleșită de întrebări. Unde mergea Orlon? De unde venise? Unde-i găsise pe ceilalți aventurieri? Oare ar fi primit și un yordle printre ei? În acea clipă, Poppy a luat cea mai importantă decizie din viața ei: pentru prima oară, avea să se arate unui om, fiindcă, pentru prima oară, se simțea legată de unul dintre ei.\nPrima lor întâlnire a fost un șoc pentru amândoi. Orlon a avut la fel de multe întrebări pentru Poppy câte avea și ea pentru el, dar în curând cei doi au ajuns de nedespărțit. Orlon i-a devenit mentor, iar Poppy a început să-i urmeze cu sfințenie cauza. În timpul antrenamentelor, Poppy era un partener de neprețuit și singura din batalionul lui Orlon care nu se sfia să-l lovească. Nu era niciodată servilă, ci îi punea la îndoială deciziile cu o nevinovăție aproape copilărească, de parcă nu știa că ar fi trebuit să-i urmeze ordinele fără să crâcnească. L-a însoțit până în locul ales pentru noua așezare – o țară nouă, ambițioasă, numită Demacia, unde urma să fie binevenit oricine, indiferent de unde venea și care îi era rangul, atâta timp cât contribuia la binele tuturor.\nOrlon a ajuns să fie îndrăgit în tot regatul. Deși puțini erau cei care îl văzuseră folosindu-și barosul în luptă, îl purta mereu pe spate, iar arma lui a devenit în curând un simbol venerat al noii națiuni. Se șoptea că avea puterea de a doborî munții și de a sfărâma câmpiile cu o singură lovitură.\nOrlon i-a lăsat barosul lui Poppy cu limbă de moarte și, odată cu el, speranța că regatul său va dăinui. Abia atunci, Orlon i-a povestit cum fusese făurit barosul și cum nu-i fusese menit niciodată lui însuși. I-a explicat lui Poppy că barosul îi era destinat eroului Demaciei, singurul care îi putea apăra moștenirea. Înainte ca prietenul ei să-și dea sfârșitul, Poppy i-a jurat că-l va găsi pe acest erou și că îi va înmâna barosul.\nPe cât e de puternică și vitează, pe-atât e de modestă, ceea ce o împiedică să vadă că ar putea fi chiar ea eroina legendară despre care i-a vorbit Orlon."
    },
    "Pyke": {
        "name": "Pyke",
        "region": "Bilgewater",
        "image_url": "https://cmsassets.rgpub.io/sanity/images/dsfx7636/universe/f1abbdb3239280e314a8d5d5834a0303b25d2495-4000x2250.jpg?accountingTag=LoL",
        "champ_url": "https://universe.leagueoflegends.com/ro_RO/champion/pyke/",
        "lore": "Pyke și-a petrecut tinerețea pe Docurile Ucigașilor, ca mulți alții din Bilgewater. În fiecare zi, creaturi monstruoase erau pescuite din adâncuri și tranșate în măcelăriile de pe țărm. Și-a găsit de muncă pe Docul Însângerat, care-și câștigase numele din cauza mâzgii roșiatice care acoperea scândurile de lemn și pe care nici mareea n-o putea curăța.\nS-a obișnuit cu viața de pe docuri, în ciuda greutăților și-a plății de nimic. De nenumărate ori, Pyke a văzut cum căpitanii și echipajele lor primeau saci mari cu galbeni în schimbul capturii pe care el și camarazii săi o porționau pentru vânzare. A-nceput să-și dorească mai mult decât cei câțiva gologani care-i zăngăneau în buzunar, așa că s-a alăturat și el unui echipaj. Puțină lume îndrăznea să vâneze în stilul tradițional al Insulelor Șerpilor: pescarii se aruncau spre pradă pentru a o prinde cu niște cârlige, apoi o măcelăreau cât era încă vie. Curând, datorită neînfricării și îndemânării de care dădea dovadă, Pyke și-a făcut un renume, ajungând cel mai bun vânător cu harponul. Carnea bestiilor mărunte nu valora mai nimic în comparație cu organele unor pești mai mari și mai periculoși, însă aceste organe trebuiau recoltate proaspete...\n\nÎn funcție de dificultatea vânătorii, fiecare monstru marin avea propriul său preț; pentru negustorii din Bilgewater, cea mai de preț captură era peștele-jaull. În gura sa plină cu dinți ascuțiți se găseau saci cu safilită, un material prețuit în toată Runeterra pentru proprietățile sale magice; o singură fiolă din acest ulei albastru strălucitor valora de zece ori cât o corabie și tot echipajul său. Dar, în timp ce se afla la vânătoare alături de un căpitan novice, Pyke a aflat adevăratul preț al sângelui și măruntaielor pe care le aduna.\nDupă câteva zile de navigat, la orizont a apărut un pește-jaull imens, în gura căruia se vedeau rânduri întregi de saci cu safilită. Cu ajutorul mai multor harpoane, bestia a fost prinsă; deși era mai mare și mai bătrână decât toate celelalte pe care le văzuse, Pyke i-a sărit în gură fără pic de ezitare.\nTocmai când se apuca de treabă, gâtlejul creaturii a început să vibreze puternic. Pe suprafața oceanului au apărut bule de aer, iar un banc întreg de pești-jaull au început să se lovească de corabie. Pierzându-și cumpătul, căpitanul a poruncit echipajului să taie frânghia de care era legat Pyke. Ultimul lucru pe care l-a văzut înainte ca fălcile bestiei să-l cuprindă a fost expresia îngrozită de pe fețele mateloților care-l priveau fiind înghițit de viu.\n\nÎnsă Pyke nu și-a găsit sfârșitul.\nAjuns în adâncurile necunoscute ale oceanului, strivit de presiunea imensă și prins în fălcile peștelui-jaull, Pyke a deschis ochii din nou. În jurul lui erau mii de lumini albastre care parcă-l urmăreau. Ecourile fremătânde ale unei prezențe antice și misterioase i-au cuprins mintea, inundându-i-o de viziuni ale vieții sale pierdute, în timp ce alții își umflau buzunarele.\nPe Pyke l-a cuprins foamea de răzbunare. Astfel, a hotărât că va umple adâncurile cu cadavrele celor care-l nedreptățiseră.\n\nLa început crimele n-au mirat pe nimeni în Bilgewater – docurile erau periculoase, iar oamenii erau obișnuiți cu valurile însângerate. Însă la un moment dat, și-au dat seama că exista un tipar. O mulțime de căpitani erau găsiți spintecați și lăsați pradă păsărilor. Hangiii din zonă șopteau că era vorba de un ucigaș supranatural, care suferise o nedreptate în largul mării și care acum îi ucidea pe toți membrii unei corăbii numite ''Teroarea''. Înainte, a fi căpitan aducea cu sine respect și celebritate, însă acum devenise doar motiv de frică și neliniște.\nÎn curând au început să moară și călfătuitorii, ofițerii secunzi, ofițerii comercianți, bancherii... toți cei implicați în munca sordidă de pe Docurile Ucigașilor. După un timp, pe panoul cu recompense a apărut un nou afiș: o mie de krakeni pentru capul notoriului spintecător de pe docuri.\n\nMânat de amintirile sale schingiuite de adâncuri, Pyke a reușit acolo unde mulți alții înaintea sa eșuaseră – i-a înspăimântat teribil pe negustorii lipsiți de scrupule, pe ucigași și alte lepădături, chiar dacă nimeni nu auzise de vreo corabie numită ''Teroarea'' care să fi ancorat vreodată în Bilgewater.\nAcum, locuitorii din Bilgewater, care se mândreau cu talentul lor de a vâna monștri au devenit ei înșiși prada unui monstru, iar Pyke n-are nicio intenție să se oprească."
    },
    "Qiyana": {
        "name": "Qiyana",
        "region": "Ixtal",
        "image_url": "https://cmsassets.rgpub.io/sanity/images/dsfx7636/universe/701238dd7451fe3f836ded843c6d869c43f24261-4000x2348.jpg?accountingTag=LoL",
        "champ_url": "https://universe.leagueoflegends.com/ro_RO/champion/qiyana/",
        "lore": "Qiyana, mezina unei familii conducătoare, nu a crezut niciodată că va ajunge să moștenească cea mai înaltă poziție a castei Yun Tal. Părinții ei guvernau Ixaocanul, un oraș-stat ascuns în adâncurile junglelor din Ixtal, și și-au educat copiii pentru a le moșteni poziția, învățându-i toate tradițiile mândre ale nației lor izolate. Deoarece erau înaintea ei în ordinea de succesiune, cele nouă surori mai mari primeau și cea mai mare parte a atenției, iar Qiyana își dorea des să-și găsească un loc în familie.\nȘi-a găsit în sfârșit acel loc în ziua în care a început să învețe antica magie a elementelor. Din clipa în care s-a apucat de învățat, și-a dat seama că era binecuvântată cu un talent fenomenal. Deși avea doar șapte ani, Qiyana a ajuns să stăpânească tehnici avansate în doar câteva săptămâni, în timp ce unele din surorile ei mai mari nu înțelegeau bazele acelei arte deși o studiaseră ani întregi.\nÎn timp, Qiyana și-a depășit surorile una câte una în măiestria asupra elementelor, dar cu cât progresa mai mult, cu atât se simțea mai nemulțumită. Își vedea surorile ca fiind inferioare și nu înțelegea de ce părinții irosiseră așa de mult efort pentru formarea lor. De fiecare dată când erau alese pentru a conduce mărețele ritualuri care ascundeau Ixtalul de lumea exterioară, pe Qiyana o cuprindea frustrarea, așa că îi provoca pe ceilalți pentru a-și demonstra talentul. N-a trecut mult timp și Inessa, cea mai în vârstă soră a ei și prima moștenitoare, a devenit ținta agresiunilor Qiyanei.\nÎn loc să dezamorseze conflictul, Inessa s-a enervat când sora ei nu i-a acordat respectul cuvenit, în ciuda faptului că era cu doisprezece ani mai tânără. Cu cât trecea timpul mai mult, cu atât se certau mai abitir, până când Inessa a început s-o amenințe, iar Qiyana a provocat-o la un duel ritualic, în urma căruia toți locuitorii Ixaocanului urmau să vadă cine era mai puternică și merita să fie moștenitoarea părinților. Inessa a acceptat provocarea, dornică să-și învețe sora ce înseamnă umilința.\nQiyana a încheiat duelul neatinsă, dar Inessa a fost atât de puternic rănită încât nu avea să mai poată merge niciodată.\nMezina de-abia aștepta să-și primească locul pe care-l câștigase, dar părinții ei s-au înfuriat cumplit. În loc să-i ofere premiul, au ales să urmeze tradiția, decretând că avea să fie mereu doar a zecea în linia de succesiune pentru cea mai înaltă poziție din casta Yun Tal. Deși vestea nu i-a căzut deloc bine, Qiyana și-a dat repede seama că, după duel, tot Ixaocanul știa de imensa ei putere asupra elementelor. Într-un final, i s-a oferit ceea ce-i lipsise atâta vreme: respect.\nÎn scurt timp, setea de respect i s-a transformat în obsesie. Qiyana simțea o dorință arzătoare de a i se recunoaște talentul fenomenal. Ba mai mult, începuse să creadă că ar fi trebuit ca toți ixaocanii să-i stea alături și să conducă lumea cu ajutorul puternicei magii a elementelor. Nu voia ca poporul ei să se mai ascundă de exploratorii străini și de minerii care tăiau jungla de la granițe.\nLa curtea părinților ei, Qiyana și-a spus doleanțele: alungarea minerilor și refacerea junglei. Părinții ei au respins ideea. Contactul cu străinii avea să provoace doar ură, război și molime, punând în pericol chiar lucrurile pe care dinastia lor le proteja de secole întregi. Mocnind de mânie, Qiyana n-a renunțat la dorința de a-și demonstra puterea în fața lumii și de a le arăta părinților că nu aveau dreptate.\nNesocotindu-le vorbele, Qiyana i-a atacat pe mineri și i-a ucis pe toți, în afara unuia singur. Frica din ochii lui a asigurat-o pe Qiyana că mesajul ei avea să fie auzit – minerul cruțat urma să le povestească tuturor din Pilt-over despre marea stăpână a elementelor care le distrusese mina.\nAjunsă înapoi în Ixaocan, Qiyana și-a recunoscut de bunăvoie fapta, înfuriindu-i pe părinții ei. I-au spus că negustorii din Piltover trimiseseră deja alți mineri și soldați în junglă. Părinții Qiyanei nu voiau ca nesupusa lor fiică să atragă și mai mulți străini spre granițe; plini de regrete, au poruncit să fie închisă pentru ce făcuse.\nChiar când urma să fie dusă la închisoare, mai mulți stăpâni ai elementelor de la curte i-au sărit în apărare. Talentul magic pe care-l demonstrase Qiyana în junglă fusese fără precedent, iar în cele din urmă, părinții s-au lăsat convinși să-și lase fiica să fortifice și să apere orașul. După ce le-a jurat din nou credință părinților și a promis să se ferească de toți străinii, Qiyana a fost eliberată.\nQiyana a căpătat susținerea unui număr din ce în ce mai mare de admiratori și acum simte că și-a găsit adevăratul loc în lume. Are o putere ce poate copleși orice tradiție și vrea să urce scara ierarhică prin orice mijloace.\nEste cea mai talentată stăpână a elementelor din istorie. Urmează să conducă Ixaocanul, apoi să devină împărăteasa tuturor ixtalezilor."
    },
    "Quinn": {
        "name": "Quinn",
        "region": "Demacia",
        "image_url": "https://cmsassets.rgpub.io/sanity/images/dsfx7636/universe/c184e107070eb49041d26b2d681424d120abe1b6-1215x717.jpg?accountingTag=LoL",
        "champ_url": "https://universe.leagueoflegends.com/ro_RO/champion/quinn/",
        "lore": "Quinn și fratele ei geamăn, Caleb, s-au născut în Uwendale, un sat de munte din nord-estul Demaciei. Era o așezare prosperă de vânători și agricultori, apărată de cercetași care patrulau sălbăticia și țineau la distanță creaturile periculoase care mai coborau de pe creste.\nPe când gemenii aveau doar câțiva ani, regele Jarvan III s-a oprit în Uwendale în timpul unei călătorii prin regat. Splendoarea cavalerilor din anturajul regelui și armurile lor strălucitoare i-au impresionat pe Quinn și Caleb. Tatăl lor, fierarul satului, a văzut că le plăcea să pretindă că erau cavaleri eroici ce apărau regatul și\nle-a făurit arme simple cu care să se joace.\nDar, odată cu trecerea timpului, cei doi frați au început să petreacă din ce în ce mai mult timp în natură, alături de mama lor, care era un gardian din rândurile cercetașilor. Ea i-a învățat să supraviețuiască în sălbăticie, să ia urma animalelor din pădure, și, cel mai important, să lupte. În timp, Quinn și Caleb au devenit o echipă formidabilă: ea putea lua urma oricărei creaturi, el reușea să momească orice pradă; ea trăgea extraordinar cu arcul, el era de neînfrânt cu sulița de vânătoare.\nÎnsă una dintre expedițiile lor a avut parte de un sfârșit tragic.\nQuinn și Caleb, care între timp deveniseră cercetași, au fost tocmiți să acompanieze un grup de nobili veniți din capitală și să îi ajute să vâneze un fildevor uriaș – un prădător cu pielea groasă și tăbăcită, coarne lungi și un temperament feroce. Nobilii nu au reușit să ucidă bestia imediat, iar aceasta s-a întors împotriva lor. Gemenii au intervenit rapid. Caleb i-a scos un ochi cu sulița, iar Quinn a reușit s-o alunge cu o ploaie de săgeți, însă nu înainte ca aceasta să-i ucidă cu sălbăticie fratele.\nConducătorul grupului, lordul Barrett Buvelle, a ajutat-o pe Quinn să-l îngroape pe Caleb în apropiere. Dar era evident pentru toată lumea că moartea lui o devastase.\nNeputând trece peste ce se întâmplase, Quinn a continuat să-i viziteze mormântul, iar bucuria ei de a fi cercetaș a început să se stingă. Nu s-a mai descurcat la fel de bine în sălbăticie și a început să facă greșeli – nu vedea urmele animalelor ușor de detectat, iar săgețile ei nu-și mai nimereau ținta.\nDupă câteva luni, domnița Lestara Buvelle i-a făcut o vizită familiei lui Quinn. Dorind s-o răsplătească pe Quinn pentru că-i salvase soțul, nobila a întrebat-o ce putea face pentru ea. Quinn n-a știut ce să-i răspundă, așa că i-a mulțumit pentru bunăvoință și i-a urat drum bun.\nLa exact un an de la moartea lui Caleb, Quinn s-a întors la mormântul lui, așa cum făcuse de multe ori până atunci. Pierdută în gânduri dureroase, n-a auzit pașii fildevorului care se apropia. Era chiar bestia cu un singur ochi care-i ucisese fratele.\nMonstrul s-a năpustit asupra ei. Quinn a lansat săgeată după săgeată, dar niciuna dintre ele nu a reușit să străpungă pielea creaturii. În cele din urmă, și-a dat seama că urma să moară. Chiar atunci, o pasăre maiestuoasă a coborât din înalturi – un vultur azurian, o specie despre care se credea că dispăruse de multă vreme. Pasărea a smuls carnea de pe capul bestiei cu ghearele și ciocul, dar fildevorul i-a sfâșiat la rândul său aripa cu coarnele.\nQuinn și-a lansat ultima săgeată tocmai când monstrul se pregătea să o atace iar. De data asta, a țintit bine – săgeata a trecut prin gura deschisă a monstrului, ucigându-l într-o clipită.\nDeși vulturul era rănit, Quinn s-a apropiat de el cu precauție, deoarece se spunea că vulturii azurieni erau periculoși și imposibil de dresat. Cu toate astea, când l-a privit în ochi, a simțit că între ei era o legătură strânsă. Quinn a legat aripa ruptă a vulturului și s-a întors cu el în Uwendale. L-a numit Valor, iar legătura care se formase între ei a retrezit-o la viață. După un timp, Quinn a început să vrea din nou să-și slujească patria în luptă și să devină cavaler.\nMama ei i-a reamintit că pentru așa ceva era nevoie de un sponsor, iar familia ei nu avea mijloacele financiare ca să o susțină. În schimb, tatăl ei i-a sugerat să meargă în capitală și să o caute pe domnița Buvelle, care se oferise să o răsplătească pentru serviciul adus familiei ei.\nCu ajutorul tatălui, Quinn a creat o armă demnă de un cavaler – o arbaletă cu repetiție excelentă, capabilă să lanseze mai multe săgeți la o simplă apăsare a trăgaciului. Apoi, Quinn a pornit spre Mărețul Oraș împreună cu Valor.\nLestara Buvelle a garantat pentru Quinn, ba mai mult, a intervenit personal pe lângă Marele Mareșal Tianna Crownguard în numele ei. După nici o săptămână, Quinn a fost acceptată în rândurile cavalerilor-cercetași din Demacia.\nAcum, după ce le-a adus faimă cercetașilor din Uwendale, Quinn preferă să rămână în mijlocul sălbăticiei și nu petrece niciodată prea mult timp între zidurile orașelor. Quinn își invocă rareori gradul militar în fața cercetașilor din subordine, preferând să aibă încredere în abilitățile și experiența lor de pe teren – un contrast puternic față de ierarhia rigidă impusă în restul armatei Demaciene.\nQuinn și Valor au călătorit în lung și în lat pentru a sluji Demacia, aventurându-se în înghețatul Freljord și în teritoriile ocupate de noxieni. Cu fiecare nouă misiune, legătura unică dintre cei doi a contribuit la siguranța granițelor regatului pentru următoarele generații de demacieni."
    },
    "Rakan": {
        "name": "Rakan",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/f5202263b1685fbaaa6aab44868ac08b53bb786b-2181x844.jpg?accountingTag=LoL",
        "champ_url": "https://universe.leagueoflegends.com/ro_RO/champion/rakan/",
        "lore": "Vastaya din tribul Lhotlan trăiau odată la marginile străvechi și mistice ale pădurilor adânci din Ionia, pe insula estică numită Qaelin. Era un tărâm unde magia plutea liber în aer, iar noțiunea timpului nu exista. Pentru creaturile himerice care locuiau acolo, ținuturile muritorilor erau un deșert nemilos, lipsit de magie. De-a lungul veacurilor, acel deșert s-a extins, cuprinzând și teritoriile vastaya.\nRakan s-a născut într-un trib aflat în declin, dar n-a renunțat niciodată la speranță.\nAlături de semenii săi, Rakan n-a putut decât să privească așezările oamenilor răspândindu-se și înăbușind magia sălbatică a Ioniei pentru propria lor siguranță. O mulțime de triburi au trimis emisari pentru a negocia cu muritorii, încheind tratate pentru a proteja energia mistică de care vastaya aveau nevoie pentru a trăi. Dar oamenii și-au încălcat de fiecare dată promisiunile.\nDezamăgiți, mulți dintre vastaya au ales să se izoleze din ce în ce mai mult, pe pământurile care încă le aparțineau. Dar tânărul Rakan le-a propus o altă cale. Luptătorul-dansator credea că muritorii puteau fi convinși să lase magia sălbatică să curgă liber, dacă i-ar fi putut aprecia frumusețea, lăudându-se că el ar putea să-i facă s-o vadă. Drept răsplată, a fost numit mu'takl – un termen disprețuitor pentru simpatizanții și colaboratorii oamenilor.\nHotărât să poarte cuvintele și cântecele tribului său de-a lungul și de-a latul Ioniei, Rakan a părăsit tribul Lhotlan. Era o apariție șarmantă, un spectacol ambulant, primit cu brațele deschise în orice tavernă și la orice carnaval, însă de-a lungul anilor și-a dat seama că era doar atât. Oricât ar fi dansat și cântat, oricât ar fi încântat mulțimile, nu făcea altceva decât să distreze petrecăreți bețivi.\nEra neliniștit și n-avea niciun scop... până când, la un festival al recoltei din Vlonqo, a întâlnit-o pe Xayah, o vastaya din Lhotlan.\nCând a văzut-o în mulțime, Rakan a cântat unul dintre cântecele sale de demult, fermecând întregul oraș cu penajul său strălucitor. Deși nenumărate femei vastaya și de-ale oamenilor se îndrăgostiseră de el în trecut, Xayah părea imună la farmecele lui, deși nu dădea semne nici că ar fi fost complet dezinteresată.\nCum putuse să-l vadă și să nu-i cadă în brațe? Era o enigmă de nepătruns.\nIntrigat, luptătorul-dansator a abordat-o pe Xayah și a întrebat-o cum mai mergeau lucrurile în tribul Lhotlan. Auzind că tribul își pierduse și ultimele pământuri, Rakan a urlat de furie. Impresionată, Xayah l-a asigurat că mai existau speranțe și i-a dezvăluit că face parte dintr-un soi de mișcare de rebeliune, pornită pentru a recupera ce era al lor de drept. Nu doar al tribului Lhotlan, ci al tuturor vastaya.\nRakan a fost străfulgerat. Asta era șansa lui de a-și salva poporul și cauza pentru care era gata să-și dea viața. A implorat-o pe Xayah să-l lase s-o însoțească, iar ea a fost de acord, atâta vreme cât avea să-și poarte singur de grijă și să contribuie la misiune.\nLa scurt timp după, Xayah avea să afle că dansurile lui Rakan erau la fel de impresionante și în lupte. Rakan s-a auto-declarat cel mai bun luptător-dansator din istoria tribului Lhotlan – și nimeni nu putea să-l contrazică. Aparițiile lui de efect și acrobațiile sale uluitoare îi zăpăceau pe inamici, pe care Xayah îi dobora apoi cu penele ei ascuțite. În orice situație periculoasă s-ar fi aflat, cei doi luptau împreună într-o armonie perfectă.\nÎn timpul călătoriilor lor, Rakan a devenit absolut fascinat de modul în care Xayah interacționa cu lumea. Părea întotdeauna pregătită de orice, distantă și concentrată, pe când el era mereu distrat, jovial și neserios. Însă, chiar dacă Rakan uita deseori planurile pe care Xayah le întocmea cu minuțiozitate, putea citi mereu emoțiile celorlalți, folosindu-și carisma și intuiția pentru a-i convinge de orice. Chiar dacă erau diferiți, cei doi au reușit să facă minuni împreună, completându-se reciproc.\nDupă un timp, Rakan nu și-a mai putut imagina viața fără Xayah și era clar că și ea simțea același lucru. În timpul unei răfuieli dintr-o tavernă, cei doi și-au jurat credință veșnică.\nChiar și-așa, nu sunt mereu de acord în privința tuturor lucrurilor. Acolo unde Xayah vede lumea în alb și negru, considerându-i pe oameni mereu de partea cealaltă, Rakan are mai multă compasiune și crede că unii dintre ei merită salvați. În ciuda acestor diferențe. Rakan știe că iubirea dintre ei poate înfrunta orice furtună îi așteaptă.\nPrin Xayah, Rakan și-a găsit menirea. Inspirat de ea, Rakan s-a alăturat trup și suflet cruciadei sale, iar împreună luptă pentru a recupera Primele Pământuri și a le reda neamului vastaya."
    },
    "Rammus": {
        "name": "Rammus",
        "region": "Shurima",
        "image_url": "https://cmsassets.rgpub.io/sanity/images/dsfx7636/universe/60bbb4069192b33c83dafa45c6c3fa97e03f9903-1215x717.jpg?accountingTag=LoL",
        "champ_url": "https://universe.leagueoflegends.com/ro_RO/champion/rammus/",
        "lore": "Venerată sau ignorată, creatura misterioasă ce poartă numele de Rammus este o enigmă pentru toată lumea. Sub protecția carapacei sale țepoase, Rammus inspiră povești care mai de care mai ciudate despre originea sa – de la o simplă bestie transformată cu ajutorul magiei, până la rangul de oracol sacru sau chiar de semizeu. Oricare ar fi adevărul, Rammus cutreieră solitar deșertul pentru a-și duce la capăt misiunea.\nUnii cred că Rammus este o ființă iluminată, un zeu antic în armură care se rostogolește în apărarea Shurimei atunci când e nevoie de el. Cei superstițioși spun că e un vestitor al schimbărilor, care își face simțită prezența atunci când destinul celor mulți urmează să treacă prin vremuri tulburi. Alții speculează că ar fi ultimul dintr-o specie aflată pe cale de dispariție, din vremea de dinainte de Războaiele Runelor, care au sfâșiat deșertul prin magia lor necontrolată.\nZvonurile despre această ființă magică și misterioasă, înzestrată cu puteri extraordinare, îi conving pe mulți shurimani să-l caute pe Rammus în speranța că le va oferi înțelepciunea sa. Clarvăzătorii, preoții și nebunii susțin că știu unde își duce existența, dar tatuul cu armură le scapă mereu printre degete. Însă dovezi ale existenței lui Rammus există din timpuri imemoriale, căci acesta apare uneori în mozaicurile de pe pereții celor mai antice ruine ale Shurimei. Există monumente enorme de piatră create după asemănarea lui încă din vremea primelor Ritualuri ale Iluminării, ceea ce i-a făcut pe mulți să creadă că este un semizeu nemuritor. Scepticii au, însă, o explicație mai simplă: imaginile reprezintă rasa din care face parte Rammus, nu mereu același personaj.\nSe spune că Rammus apare doar în calea pelerinilor merituoși care au nevoie disperată de ajutorul lui și că cei binecuvântați de prezența sa trec prin transformări extraordinare. După ce tatuul cu armură a salvat moștenitorul la tron al unui mare regat dintr-un incendiu teribil, acesta a renunțat la poziția lui pentru a deveni un simplu păstor de capre. Un bătrân meșter zidar a fost inspirat de o conversație profundă și scurtă cu Rammus și, în cele din urmă, a construit o piață enormă care a devenit inima orașului Nashramae.\nȘtiind că sub călăuzirea lui Rammus se poate ajunge pe calea înțelepciunii, credincioșii lui devotați fac ritualuri complicate pentru a-i atrage darurile divine. Discipolii cultului lui Rammus își arată credința neclintită printr-o ceremonie anuală în care îi imită faimoasa rostogolire, făcând tumbe pe toate străzile orașului. Mai mult, an de an mii de shurimani străbat cele mai periculoase și izolate zone din deșert ca să-l găsească pe Rammus, pentru că multe învățături spun că va răspunde unei singure întrebări puse de cei pe care-i consideră demni... dacă aceștia reușesc să-l găsească. Știind cât de mult îi plac bunătățile deșertului, pelerinii îi duc ofrande menite să-i atragă binecuvântarea, purtând prin deșert caravane de catâri încărcați cu lapte dulce de capră, cufere cu mușuroaie de furnici sigilate în ceară și borcane cu faguri de miere. Mulți nu se mai întorc niciodată din adâncurile deșertului și puțini sunt cei care revin cu noi povești despre semizeu, chiar dacă au multe de zis despre felul în care proviziile lor comestibile dispar misterios.\nFie că e un oracol înțelept, o zeitate iluminată sau o creatură măreață, Rammus este cunoscut pentru rezistența lui extraordinară. A reușit să pătrundă în impenetrabila Fortăreață din Siram, un bastion enorm creat de un mag nebun. Se spune că acolo se aflau orori magice nenumite – bestii terifiante modificate magic până au devenit de nerecunoscut, coridoare înghițite de flăcări nemuritoare și tuneluri de nepătruns păzite de demoni ai umbrelor. După mai puțin de o oră după ce a intrat în ea, fortăreața enormă s-a prăbușit într-un nor de praf, iar Rammus a fost văzut rostogolindu-se înspre orizont. Nimeni nu știe de ce a pătruns Rammus prin poarta întunecată, nici ce secrete a aflat între pereții de bazalt ai fortăreței. În anul marelui potop, a trecut marele lac din Imalli în doar două zile și a săpat multe mile în adâncul pământului ca să distrugă un mușuroi uriaș și să-i ucidă regina, ale cărei fiice distruseseră câmpurile cultivate din jur.\nUneori, Rammus pare să fie un erou binevoitor. Când trupele invadatoare ale Noxusului au atacat o așezare din nordul Shurimei, mai multe triburi s-au adunat sub Templul Iluminaților pentru a-și apăra teritoriul. Erau mai puțini decât noxienii și nu aveau pregătirea lor militară, așa că aproape că au pierdut bătălia înainte ca Rammus să apară de nicăieri și să se avânte în luptă. Șocul de ambele părți a fost atât de mare încât lupta s-a oprit complet când Rammus s-a rostogolit între ei. Tatuul în armură a trecut pe lângă templul enorm, iar acesta s-a zguduit din temelii. Coloane întregi de piatră au căzut, zdrobind muți soldați din armata inamică. Depășiți numeric, noxienii s-au retras în uralele shurimanilor. Chiar dacă mulți jură că Rammus a salvat orașul din dragoste față de Shurima, alții sunt de părere că doar apăra teritoriul în care creșteau florile de cactus care-i plac cel mai mult. Unul dintre shurimani susține că Rammus pur și simplu se rostogolea în somn și n-avea nici cea mai mică intenție să dărâme vreun templu.\nOricare ar fi adevărul, poveștile despre Rammus sunt prețuite în Shurima. Orice copil poate pomeni mai mult de zece teorii despre originea lui, dintre care jumătate le inventează pe loc. Poveștile despre tatuul cu armură s-au înmulțit odată cu renașterea Shurimei antice, așa cum se spune că au făcut-o și înainte de căderea ei, ceea ce-i face pe mulți să creadă că urmează timpuri grele.\nDar cum ar putea o ființă atât de binevoitoare și cu atâta pasiune pentru plăcerile vieții să prevestească o epocă a distrugerii?"
    },
    "Rek'sai": {
        "name": "Rek'sai",
        "region": "Vid",
        "image_url": "https://cmsassets.rgpub.io/sanity/images/dsfx7636/universe/298275b2e868fb0bd93d04484e8ae523484e63ec-1215x717.jpg?accountingTag=LoL",
        "champ_url": "https://universe.leagueoflegends.com/ro_RO/champion/reksai/",
        "lore": "Rek'Sai este cea mai mare și mai înspăimântătoare creatură din specia sa, un prădător nemilos care sapă tuneluri pentru a-și prinde prada în ambuscadă și a o devora. Foamea ei nepotolită a devastat întregi regiuni din mărețul imperiu antic al Shurimei. Negustorii și chiar caravanele bine păzite ocolesc și acum sute de kilometri ca să evite aceste zone vaste, dar bandiții vicleni reușesc uneori să atragă călători imprudenți pe teritoriul ei de vânătoare. Dacă Rek'Sai te simte, soarta îți e pecetluită. Nu mai ai nicio speranță de scăpare. Ea e moartea de sub nisipuri."
    },
    "Rell": {
        "name": "Rell",
        "region": "Noxus",
        "image_url": "https://cmsassets.rgpub.io/sanity/images/dsfx7636/universe/b7f15606fa7d091ba540cadd2b8f2c168ea740b9-1919x1038.jpg?accountingTag=LoL",
        "champ_url": "https://universe.leagueoflegends.com/ro_RO/champion/rell/",
        "lore": "Afișele de pretutindeni din Noxus avertizează populația cu privire la o asasină periculoasă, înarmată cu o suliță uriașă și călare pe o bestie magică. Simpla ei existență este considerată o amenințare la adresa siguranței întregii națiuni. Chiar și unii dintre veteranii Legiunii Trifariene au început să-și facă griji că vor fi trimiși după ea și condamnați astfel la o moarte sigură.\nCe fel de monstru ar putea fi responsabil pentru un măcel atât de crud?\nRăspunsul simplu este o fată de șaisprezece ani.\nRăspunsul complicat este de neiertat.\nRell a fost deosebită încă de la naștere, iar pentru asta a suferit teribil. Fiica unui soldat noxian și moștenitoarea unei case nobile decăzute, n-a avut parte nici de problemele aduse de avere și nici de educația privilegiată pe care o primesc copiii aristocraților mărunți. Însă părinții ei aveau planuri mărețe de a o transforma în cineva care să poată pătrunde pe scena politică densă a Noxusului. ''Excelența se măsoară în sacrificii'', spunea deseori mama ei.\nRell a devenit din ce în ce mai nefericită de-a lungul timpului, ceea ce a dat naștere în ea unui talent magic unic, nemaivăzut de secole: abilitatea de a manipula metalul. Pentru părinții lui Rell, acest talent era ceva ce trebuia exploatat – desigur, pentru binele ei! – ceea ce au și vrut să facă, încercând să-i convingă pe mai mulți magi puternici să o ia ca ucenică pentru a o ajuta să ajungă printre elitele militare și politice.\nÎnsă încercările lor au eșuat, iar darul fiicei lor a atras atenția altcuiva. Văzând în Rell o armă care ar fi putut înfrunta într-o bună zi cel mai periculos și străvechi dușman al Noxusului, o femeie palidă i-a vizitat părinții, oferindu-le un târg întunecat. Astfel, Rell a devenit cea mai bună studentă a unei academii deosebite, ascunse de capitală și de privirile consiliului. Deși treceau rareori pe la școală, părinții lui Rell păreau nespus de mândri și plini de speranță pentru viitorul fiicei lor.\nPoate că, măcar preț de-o clipă, Rell avea totuși să fie iubită.\nApoi s-au dezlănțuit ororile.\nCând avea opt ani, Rell a fost obligată să lupte împotriva unui alt elev, iar după ce l-a înfrânt, dascălii săi i-au încrustat cu cruzime un sigiliu magic pe braț, pentru ca puterile să-i fie sporite. Însă deși exercițiul fusese prezentat drept un simplu antrenament, Rell nu l-a mai văzut niciodată pe băiatul împotriva căruia luptase. După aceea, a înfrânt mulți studenți, care apoi au dispărut pentru totdeauna.\nA devenit din ce în ce mai puternică în fiecare zi, perfecționându-și talentele magice pentru a le folosi în luptă. Trupul i-a fost acoperit cu sigilii care i-au sporit puterile până la un nivel inimaginabil. Cu timpul, a devenit capabilă să smulgă minereul din măruntaiele pământului, să transforme zidurile în arme mortale și să încingă armurile adversarilor până îi lăsa fără suflare. Dar dascălii ei voiau și mai mult de la ea, sperând s-o transforme în cel mai puternic soldat pe care-l avusese vreodată imperiul.\nCând a împlinit șaisprezece ani, după o luptă deosebit de crudă, a hotărât că se săturase. Și-a împins profesorii la o parte, a trecut val-vârtej printre gărzi și a smuls ușile unei aripi interzise a academiei, descoperind adevărata natură a școlii sale: toți adversarii pe care-i învinsese fuseseră anulați. Magia le fusese extrasă din trup și concentrată în sigiliile de pe corpul ei, lăsând în urmă doar niște marionete goale. Acesta era prețul puterii sale și nu mai putea face nimic pentru a da înapoi ceea ce primise.\nIar cel mai tragic lucru era că directoarea care superviza aceste proceduri era propria sa mamă, care s-a justificat spunând că totul fusese pentru binele lui Rell. La urma urmei... excelența se măsoară în sacrificii.\nRell a fost cuprinsă de furie.\nPuțini au fost profesorii care au supraviețuit evadării ei din academie. Pământul a părut că se despica în vârtejuri tăioase. Clădirea s-a frânt în bucăți care s-au strâns în jurul lui Rell, alcătuind în jurul ei o armură neagră, impenetrabilă, în timp ce fata zdrobea soldați vajnici cu o lance mai grea decât un munte. Călare pe un armăsar din fier, Rell a năvălit afară pe porțile academiei, conducând cât de mulți studenți a putut către libertate. În urma ei, Trandafirul Negru a făcut tot ce a putut să-i recupereze pe cei anulați și să șteargă urmele operațiunii.\nDar era mult prea târziu. În curând, profesorii supraviețuitori ai academiei au început să moară în moduri din ce în ce mai publice, iar grupul n-a mai putut păstra secretul celor anulați.\nRell e acum într-adevăr o amenințare la adresa Noxusului, dar nu în modul în care o descriu decretele oficiale. E o apărătoare furioasă a celor sărmani, nu are încredere în nimeni și este nemiloasă față de guvernul care a închis ochii la atâția ani de suferință și abuz. Nu pentru că imperiul ar fi fost direct responsabil – ci pentru că\nn-a intervenit niciodată.\nCălare pe armăsarul ei de fier, Rell are doar două țeluri: să distrugă Noxusul din temelii și să salveze alți copii care, la fel ca ea, au supraviețuit academiei Trandafirului Negru.\nȘi nimic pe lumea asta nu o poate opri."
    },
    "Renata glasc": {
        "name": "Renata glasc",
        "region": "Zaun",
        "image_url": "https://cmsassets.rgpub.io/sanity/images/dsfx7636/universe/74f48d016cce3f38f35d3c165ac2847c22a643ef-1920x1080.jpg?accountingTag=LoL",
        "champ_url": "https://universe.leagueoflegends.com/ro_RO/champion/renataglasc/",
        "lore": "Renata Glasc știe pe propria piele ce înseamnă o viață grea.\nPărinții ei au fost doi alchimiști sclipitori, care au inovat artele vindecării. S-au dedicat atât cercetării, cât și comunității lor din Zaun, ajutându-i pe toți care aveau nevoie de tratamentele lor... fie că pacienții îi puteau răsplăti sau nu. Copilă fiind, Renata mergea deseori flămândă la culcare, așa că a ajuns să urască ideologia părinților ei și neputința de a-și schimba traiul. Visa la corăbiile care treceau prin Porțile Soarelui și își imagina că lua cârma uneia dintre ele și pornea într-o nouă direcție – înspre bogăția lumii.\nCând a ajuns la vârsta la care putea începe și ea să învețe afacerea familiei, părinții ei au descoperit că Renata nu avea deloc talent la alchimie. În schimb, avea idei despre cum să câștige bani. Întâi, fata i-a convins că nu erau nevoiți să ceară mai mult decât le puteau da pacienții săraci, dacă începeau să trateze și zaunieni mai bogați. Cei pe care-i trataseră și cărora le câștigaseră loialitatea au lăudat talentele soților Glasc printre zaunienii mai bogați, iar în curând actele de caritate ale familiei au ajuns să fie susținute financiar de către bogații care îi plăteau la prețurile stabilite de Renata.\nCu toate acestea, confortul familiei nu a crescut. Cei doi au cheltuit toți banii primiți în plus pentru a dezvolta o substanță chimtech foarte rafinată, prin care să prelungească viața celor mai bolnavi pacienți. Dar indiferent ce făceau, substanța avea mereu efecte secundare nedorite. Uneori pacienții deveneau foarte susceptibili la sugestiile celor din jur, alteori ajungeau extrem de violenți, așa că au continuat să încerce să o îmbunătățească. Doar Renata, supărată pe felul în care părinții ei alegeau să cheltuiască banii câștigați datorită ei, s-a întrebat dacă substanța putea fi utilă fix așa cum era.\nÎn Piltover, zvonurile despre inovațiile familiei Glasc au ajuns și la conducătorii clanurilor de elită care făceau bani vânzând improvizații medicale în Zaun. Simțind că profiturile le erau amenințate, au plătit câțiva agenți să ''se ocupe de problemă''. Într-o noapte, Renata s-a trezit în urletele părinților ei și în arșița flăcărilor care le cuprinseseră casa. S-a străduit să-i salveze, dar n-a reușit decât să-și piardă brațul în incendiu.\nNemaiavând nimic pe lume în afară de renumele familiei ei și ce mai rămăsese din cercetările părinților ei, Renata a jurat să evite greșeala altruismului. În schimb, a lucrat din greu pentru a-și transforma moștenirea măruntă în ceva mai măreț, care să-i ofere tot ce nu avusese în copilărie și să-i aducă bani, putere și control, ba chiar și un imperiu.\nOdată cu trecerea anilor, a devenit eminența cenușie din spatele mai multor operațiuni minore, clădindu-și în același timp relații personale cu indivizii dubioși, dar influenți, ai orașului. Le făcea rost oamenilor de locuri de muncă, le împrumuta bani și le găsea tratamente pentru copiii bolnavi, dar niciodată pe gratis. Dacă nu puteau plăti cu bani, le cerea în schimb loialitate.\nRenata a înțeles repede că geniul era cea mai rară și mai de preț marfă din Zaun și a creat un plan prin care să investească în tinerii săraci care aveau talentul necesar pentru a inova. Le oferea un loc unde să muncească și stabilitate pentru familiile lor, dar le cerea la schimb rezultatele muncii lor, pe termen nelimitat. Cei mai săraci dintre ei nu-și puteau permite s-o refuze. Renata a ajuns să aibă acces la multe creații noi și unice, precum și la noi utilizări pentru formula chimtech care fusese munca de o viață a părinților ei. Profiturile ei au crescut enorm. Renata a pus bazele Industriilor Glasc, cumpărând prima fabrică pentru a-și produce articolele chimtech premium. În curând, aveau să-i urmeze alte zeci.\nIndustriile Glasc s-au extins repede în Zaun, acoperind tot felul de domenii, de la operațiuni de minerit chimtech la săli de dans și chiar la rafinării, enervând baronii care avuseseră înainte monopol pe ele. Dar, rând pe rând, Renata i-a convins să i se alăture în afaceri și a devenit o baroană chimică cu care nimeni nu se putea confrunta fără teama de a-și afecta propriile câștiguri. Chiar dacă Industriile Glasc au înflorit, Renata însăși a rămas în umbră, așteptând momentul propice pentru următoarea mișcare.\nAcesta a sosit atunci când un accident chimic a creat vapori otrăvitori ce s-au răspândit cu repeziciune pe străzile din Zaun și au adus orașul în cea mai rea stare din ultimele decenii. În mijlocul norilor toxici, Industriile Glasc au oferit măști și filtre înlocuitoare pentru toți cei din oraș... gratuit. Astfel, toți din Zaun au ajuns să afle de Renata Glasc și bunăvoința ei, lucru care i-a câștigat loialitatea orașului.\nZvonurile despre generozitatea ei au ajuns și în Piltover. Pentru prima oară, proprietarii magazinelor s-au uitat mai atent la produsele ei chimtech elegante și rafinate și și-au umplut rafturile cu ele.\nAcum, oricine vrea să fie la modă în Piltover are cel puțin un produs creat de Industriile Glasc, iar cei mai bogați dintre ei se luptă pentru privilegiul de a sta lângă Renata la galele inventatorilor și la operă. Dar scopul Renatei nu a fost niciodată să devină o mare baroană chimică în Zaun sau o antreprenoare iubită în Piltover.\nNu, obiectivul ei e să pună mâna chiar pe sursa de putere financiară a Piltoverului – pe Poarta Soarelui la care a visat atât de mult în copilărie. Căci cine stăpânește Poarta Soarelui stăpânește comerțul, iar cine stăpânește comerțul stăpânește întreaga lume. În fiecare produs Glasc din Piltover și Zaun se află o rezervă secretă din substanța chimtech inventată de părinții ei, pe care o poate declanșa la comandă și care are aceleași efecte secundare pe care ei n-au reușit să le elimine. Nu va mai dura mult până când toți vor lucra pentru Renata Glasc."
    },
    "Renekton": {
        "name": "Renekton",
        "region": "Shurima",
        "image_url": "https://cmsassets.rgpub.io/sanity/images/dsfx7636/universe/631c08061ddf52c0b6986407c28011b4e93e5397-1215x717.jpg?accountingTag=LoL",
        "champ_url": "https://universe.leagueoflegends.com/ro_RO/champion/renekton/",
        "lore": ""
    },
    "Rengar": {
        "name": "Rengar",
        "region": "Ixtal",
        "image_url": "https://cmsassets.rgpub.io/sanity/images/dsfx7636/universe/9eca7c212374e6363e336ac7323862c6e5427943-1215x717.jpg?accountingTag=LoL",
        "champ_url": "https://universe.leagueoflegends.com/ro_RO/champion/rengar/",
        "lore": ""
    },
    "Riven": {
        "name": "Riven",
        "region": "Noxus",
        "image_url": "https://cmsassets.rgpub.io/sanity/images/dsfx7636/universe/26bb1d87fa015cef986d05249f533426383e7198-1215x717.jpg?accountingTag=LoL",
        "champ_url": "https://universe.leagueoflegends.com/ro_RO/champion/riven/",
        "lore": "Noxusul a fost clădit prin războaie, care-au lăsat în urma lor nenumărați orfani. Tatăl lui Riven a pierit într-una dintre bătălii, iar mama la nașterea ei, așa că fata a crescut la o fermă condusă de administrația imperiului, care se afla la poalele dealurilor stâncoase din Trevale.\nDoar forța fizică și voința de fier i-au ținut pe copiii de la fermă în viață. Toți munceau din greu pe acea bucată aridă de pământ, însă Riven își dorea mai mult decât o porție de mâncare la cină. Văzuse an de an ofițerii care veneau să recruteze noi soldați și întrezărise șansa la viața pe care o visa. Când a jurat credință imperiului și armatei sale, a știut că Noxusul o va primi ca pe o fiică pierdută.\nRiven s-a dovedit a fi un soldat înnăscut. Chiar dacă era tânără, anii de muncă grea o ajutaseră să mânuiască ușor o sabie cât ea de mare. Noile sale legături de familie erau formate în focul luptelor, iar Riven credea că frații și surorile sale din oștirile Noxusului îi vor fi alături pentru totdeauna.\nEra atât de dedicată imperiului, încât însuși Boram Darkwill i-a dăruit o sabie runică din oțel negru, fermecată de o vrăjitoare palidă de la curte. Sabia era mai grea decât un scut și aproape la fel de lată – exact pe gustul ei.\nLa scurt timp după asta, forțele imperiului au pornit spre Ionia, într-o invazie minuțios plănuită.\nPe măsură ce războiul s-a prelungit, a devenit limpede faptul că Ionia n-avea să se predea. Trupa lui Riven a fost însărcinată cu escortarea unui regiment care avea să pătrundă în provincia Navori. Conducătoarea regimentului, Emystan, angajase un alchimist zaunian, dornic să testeze un nou tip de armă în bătălie. Riven și-ar fi dat cu bucurie viața pentru Noxus în toate campaniile în care luptase, dar de data asta a văzut ceva tulburător în soldații din jurul ei. Se simțea profund neliniștită. Amforele fragile din carele lor nu păreau a servi vreunui scop pe câmpul de luptă...\nCele două regimente înaintau cu greu, ca și cum pământul însuși îi sfida și le încetinea avansarea. În timpul unei furtuni aprige, în care noroiul se revărsa de pe crestele dealurilor, Riven și ceilalți noxieni au rămas blocați împreună cu încărcătura lor letală; exact atunci, războinicii ionieni și-au făcut apariția. Prevăzând pericolul, Riven a strigat către Emystan pentru ajutor.\nSingurul răspuns pe care l-a primit a fost o săgeată în flăcări, iar Riven a înțeles că nu mai era vorba de un război de expansiune, ci de anihilarea completă a dușmanului, cu orice preț.\nSăgeata a aterizat în carul cu amfore. Din instinct, Riven și-a scos sabia, dar era mult prea târziu pentru a proteja pe oricine în afară de ea însăși. Flăcări chimice au izbucnit din vasele sparte și urletele au umplut aerul nopții. Ionieni și noxieni laolaltă au murit în chinuri groaznice. Protejată de fumul otrăvitor și fierbinte de sabia sa magică, Riven a fost martora unor orori și a unei trădări care aveau s-o bântuie pentru totdeauna.\nRiven își amintește doar în parte orele care au urmat, dar le retrăiește în coșmaruri. Și-a îngrijit rănile. A jelit morții. Dar cel mai mult și mai mult, a-nceput să urască sabia care i-a salvat viața. Cuvintele gravate pe lamă sclipeau batjocoritor, amintindu-i de tot ceea ce pierduse. A căutat moduri de a o frânge, pentru a-și distruge toate legăturile cu Noxusul.\nDar nici atunci când și-a zdrobit sabia nu și-a găsit alinarea.\nRămasă fără convingerile și idealurile care-i motivaseră întreaga viață, Riven a ales calea exilului, rătăcind prin ținuturile distruse de război ale Ioniei. Când s-a întors în cele din urmă în satul unde-și frânsese sabia, a descoperit că dorința ei de a se autodistruge îl costase viața pe cel mai venerat bătrân al satului… Cu toate astea, Ionia a iertat-o și a acceptat-o.\nPe de altă parte, Noxusul nu i-a arătat la fel de multă milă. Deși imperiul se retrăsese de mult din Primele Pământuri, nu a uitat niciodată de Riven și de sabia ei runică. După ce a luptat din răsputeri împotriva celor care voiau s-o aducă în fața justiției, a refuzat să lase și mai mult sânge ionian să curgă din cauza ei și s-a predat noxienilor pentru a fi judecată pentru acuzațiile de dezertare.\nChiar și acum, când se întoarce înlănțuită în Noxus, Riven e chinuită de trecut. Deși Darkwill este mort, iar despre imperiu se zvonește că ar fi progresat, soarta ei rămâne un mister, iar războinica nu știe dacă golul din sufletul ei se va mai putea umple vreodată."
    },
    "Rumble": {
        "name": "Rumble",
        "region": "Orașul bandle",
        "image_url": "https://cmsassets.rgpub.io/sanity/images/dsfx7636/universe/96575d035661d8c3238a1a8f098aebefb5641862-1215x717.jpg?accountingTag=LoL",
        "champ_url": "https://universe.leagueoflegends.com/ro_RO/champion/rumble/",
        "lore": "Rumble a fost dintotdeauna micuț, chiar și pentru un yordle, așa că s-a obișnuit repede să fie luat peste picior și chinuit. Ca să supraviețuiască, a trebuit să devină mai agresiv și mai descurcăreț ca ceilalți. Până la urmă, i s-a dus vestea că e iute la mânie și că se răzbună întotdeauna pe cei care-l înfurie. A devenit singuratic, dar situația nu-l deranja prea tare; îi plăcea oricum mai mult compania mașinăriilor cu care se juca. Deseori, îl puteai surprinde scotocind prin mormanele de fiare vechi din mahalalele orașului.\nDeoarece Rumble era un mecanic promițător, dascălii i-au sugerat să se înscrie la Academia Yordle pentru Știință și Progres din Piltover. Ar fi putut deveni chiar unul din protejații lui Heimerdinger, dar Rumble a refuzat oferta. Considera că Heimerdinger și asociații lui erau niște trădători care vânduseră oamenilor tehnologia superioară yordle în schimbul unei simple bătăi pe umăr și al unor râsete înfundate.\nCând un grup de oameni, absolvenți ai cursurilor Academiei Yordle, a debarcat în portul din Orașul Bandle ca să viziteze locul de naștere al mentorului lor, Rumble n-a rezistat imboldului de a se întâlni cu ei față în față (ca să zicem așa). Nu voia decât să-i vadă mai îndeaproape, dar după patru ore și câteva vorbe ascuțite s-a întors acasă plin de sânge, de vânătăi și de rușinea vorbelor aruncate de acești oameni, care-l considerau o glumă proastă la adresa lui Heimerdinger și a altor membri ''luminați'' ai rasei sale.\nA doua zi de dimineață, Rumble a plecat din Orașul Bandle fără niciun cuvânt și, timp de luni întregi, nimeni nu a mai auzit nimic de el. S-a întors într-un final la cârma unei monstruozități mecanice, care înainta cu mare zgomot. Rumble a mărșăluit printre privitorii nedumeriți până în centrul orașului, unde a anunțat că va arăta el lumii de ce e în stare tehnologia yordle."
    },
    "Ryze": {
        "name": "Ryze",
        "region": "Runeterra",
        "image_url": "https://cmsassets.rgpub.io/sanity/images/dsfx7636/universe/c6112f9c04cd531982b94e51b719d359e8755365-1215x717.jpg?accountingTag=LoL",
        "champ_url": "https://universe.leagueoflegends.com/ro_RO/champion/ryze/",
        "lore": ""
    },
    "Samira": {
        "name": "Samira",
        "region": "Noxus",
        "image_url": "https://cmsassets.rgpub.io/sanity/images/dsfx7636/universe/4f2e41d8c16101ea4859ca228c0b5ca79cba9988-1898x1120.jpg?accountingTag=LoL",
        "champ_url": "https://universe.leagueoflegends.com/ro_RO/champion/samira/",
        "lore": "În orașul Amakra, la marginea de est a Marelui Sai, Samira și părinții ei își câștigau existența ca artiști de stradă. Împreună, fermecau, fascinau și captivau trecătorii, ceea ce-o încânta nespus pe Samira, dar îi îngrijora pe părinții ei. Oricât de mult se distra fiica lor, aceștia și-ar fi dorit să-i poată oferi un trai mai stabil.\nÎnsă dorințele sunt la fel de capricioase precum ploaia în deșert.\nÎn ajunul zilei în care Samira urma să împlinească paisprezece ani, un grup de străini înarmați dăduse năvală în Amakra. Ascunsă printre bârnele casei sale, Samira i-a privit cum invocă numele unui mag străvechi, capturând săteni nevinovați și curmând nenumărate vieți.\nSamira n-a vărsat o lacrimă și nici nu a țipat. Furia clocotea în ea, dar nu față de ucigași, ci de ea însăși, pentru că se ascunsese. Nu se mai simțise niciodată paralizată de frică, nici măcar când încercase cele mai îndrăznețe cascadorii. Samira simțea că se urăște. În acel moment, a jurat că nu o să se mai simtă niciodată atât de speriată și de neputincioasă.\nDeși erau răniți, Samira și părinții ei au reușit să scape cu viață și să ajungă împreună cu alți supraviețuitori în Bel'zhun, un oraș-port condus de noxieni. Pentru cei din Amakra, Noxusul era un sanctuar. Iar pentru Samira, Noxusul a fost un deschizător de drumuri.\nÎn timp ce ceilalți refugiați și-au găsit alinarea într-o viață pașnică, Samira era hotărâtă să-și recapete curajul. De vreme ce părinții ei erau slăbiți și răniți, a început să cutreiere singură străzile și să dea spectacole pentru trecători. Nu mai era o simplă slujbă, ci o scenă pe care putea fi mereu neînfricată. Chiar și fără privitori, Samira făcea cascadorii uluitoare. Însă banii câștigați nu-i ajungeau ca să-și întrețină familia.\nChiar atunci a aflat că noxienii căutau oameni pentru o ceată de război. Atrasă de posibilitatea de a trăi o viață palpitantă și de recompensa financiară promisă de ofertă, Samira s-a înrolat.\nAbilitățile sale fizice i-au impresionat pe noii săi colegi. Mânuia sabia cu îndemânare și avea o țintă perfectă, dând dovadă de abilități extraordinare și de un talent neasemuit în lupte, dar îi lipsea disciplina. După doi ani de antrenament, comportamentul ei iresponsabil ajunsese să-i frustreze pe toți ofițerii săi superiori, cu excepția unuia: căpitanul Indari. O fostă sabotoare, Indari prețuia spiritul neînfricat al Samirei; în cele din urmă, i-a oferit un post în propria sa ceată de război, o unitate specializată, însărcinată cu misiuni considerate mult prea periculoase pentru soldații obișnuiți. Entuziasmată de pericolele pe care le promitea ocazia, Samira i-a acceptat oferta fără să ezite.\nA îmbrățișat din plin cultura noxiană, iar în mijlocul încăierărilor mortale și al duelurilor amețitoare, și-a regăsit puterea și curajul. În timpul ei liber, Samira își încânta familia cu povești despre cele mai noi tatuaje ale sale, fiecare reprezentând câte o faptă formidabilă de vitejie. Pentru ea, cel mai important lucru era să transforme pericolul în emoție. Riscurile la care se expunea constant o făceau să simtă că trăiește cu adevărat.\nÎn urma ordinelor primite din capitală, unitatea căpitanului Indari plecă spre Câmpia Rokrund pentru a înăbuși o revoltă secesionistă. Când ceata de război a ajuns la cetatea inamică pentru a-l confrunta pe liderul rebelilor, fortăreața a explodat. Samira s-a aruncat în haosul provocat de explozie, rănindu-și ochiul drept pentru totdeauna. N-a simțit nici frică, nici neputință; în schimb, a sărit să o salveze pe Indari, care suferise răni mai serioase decât ea: căpitanul nu-și mai putea mișca picioarele. Frustrată de eșecul ei ca lider, la întoarcere Indari a desființat unitatea pe care o conducea.\nRămasă fără slujbă și fără alte oportunități care să-i stârnească interesul, Samira a ajuns înapoi în Bel'zhun, dar viața de acolo nu mai era una pe care putea să o îndure.\nSamira a revenit în capitala noxiană și a căutat-o pe Indari. Era convinsă că fostul ei căpitan îi înțelegea pofta de aventură ca nimeni altcineva și voia să se folosească de relațiile pe care aceasta le avea printre nobili și soldați. I-a propus să încheie un nou parteneriat, în cadrul căruia Indari putea conduce operațiunile din culise pentru a-i găsi Samirei misiuni cu mize înalte, pentru mercenari.\nIndari a acceptat într-un final, dar fosta ei protejată era nevoită acum să meargă singură pe teren, fără întăriri...\nPentru Samira, aranjamentul era perfect. Îndeplinea misiuni menite pentru o întreagă ceată de război și era nespus de fericită.\nReputația ei a crescut din ce în ce mai mult. Indiferent de șansele de izbândă, reușea să ducă la bun sfârșit orice sarcină. Odată, a învins un baron chimic în luptă corp la corp; altădată, a fost singura supraviețuitoare a unui jaf din Bilgewater. Cu sprijinul lui Indari, o acceptaseră chiar și cei din Înaltul Comandament al Noxusului, care-și dăduseră seama că era alegerea perfectă pentru cele mai periculoase misiuni.\nAcum, Samira nu dă semne că ar avea vreo intenție să încetinească pasul. Într-o zi escaladează stânci, iar în alta se luptă cu haiduci prin cine știe ce tavernă aglomerată. Indiferent de loc, un lucru este cert: Samira reușește mereu să găsească noi misiuni palpitante."
    },
    "Sejuani": {
        "name": "Sejuani",
        "region": "Freljord",
        "image_url": "https://cmsassets.rgpub.io/sanity/images/dsfx7636/universe_live/64b4bcfccb7b88cad98a2345e15aa9427ba20c73-1215x717.jpg?accountingTag=LoL",
        "champ_url": "https://universe.leagueoflegends.com/ro_RO/champion/sejuani/",
        "lore": "Sejuani s-a născut în urma unui mariaj politic freljordian, care s-a sfârșit la fel de rece precum a început. Mama ei, Kalkia, o războinică Vlăstar al Gheții din tribul Gheara Iernii, și-a abandonat familia pentru a fi alături de bărbatul care-i furase inima cu mulți ani în urmă, iar tribul a căzut pradă haosului, fără o războinică-mamă care să-l conducă.\nSejuani a fost crescută de bunica sa, Hejian. Deși Sejuani s-a străduit din răsputeri să câștige iubirea bunicii ei, n-a putut niciodată să-i împlinească pe deplin așteptările. Pe măsură ce tribul a întâmpinat din ce în ce mai multe greutăți de-a lungul anilor, Hejian a avut din ce în ce mai puțin timp pentru nepoata ei.\nSejuani a avut parte de iubire, confort și siguranță numai în timpul vizitelor făcute în tribul avarosanilor, care erau înfrățiți cu Gheara Iernii. Grena, cea mai faimoasă războinică din regiune, o lua pe Sejuani sub aripa ei în timpul verilor. După ce Sejuani a aflat că Grena o învinsese într-un duel pe Kalkia cu mult timp în urmă, războinica-mamă a avarosanilor a devenit idolul ei... iar Ashe, fiica Grenei, a devenit singura persoană pe care fata o putea considera cu adevărat o prietenă.\nCând Grena a-ndrăznit să pună la-ndoială modul în care Hejian își creștea nepoata, aceasta a fost profund jignită și a tăiat orice legătură cu tribul avarosan. Gheara Iernii a pornit apoi o serie de conflicte cu triburile vecine, încercând să recâștige onoarea și teritoriile pierdute odată cu plecarea Kalkiei, dar aceste tactici brutale și disperate au dăunat și mai mult tribului.\nCumva, zvonurile au ajuns până la Kalkia.\nCând a auzit de situația tribului său, s-a întors și și-a reluat rolul de\nrăzboinică-mamă. Însă chiar și-așa, încheierea acestor conflicte îi lăsase pe cei din Gheara Iernii cu pământuri puține și sărace, nevoiți să se bazeze pe Santinelele Ghețurilor pentru protecție.\nFurioasă, Sejuani a jurat să preia conducerea tribului de la mama ei. A făcut un legământ sacru să conducă un raid periculos împotriva unei corăbii noxiene de război, în speranța că îndeplinirea legământului avea să-i aducă pe membrii tribului de partea ei, câștigându-i destulă susținere pentru a-i înlătura pe Preoții Ghețurilor și pe Kalkia de la putere.\nÎn timpul atacului brutal, Sejuani a eliberat un drüvask tânăr, care altfel ar fi fost sacrificat pentru hrana celor de pe corabie, și i-a dat numele de Bristle, pentru că avea blana foarte țepoasă. Deși Sejuani n-avea de unde să știe acest lucru, Bristle avea să devină unul dintre cei mai mari mistreți drüvask văzuți vreodată și să rămână, credincios, alături de ea.\nDupă reușita raidului, Sejuani a hotărât că era timpul să-și confrunte mama, provocând-o la luptă pentru conducerea tribului. Potrivit obiceiurilor străvechi, o luptă între mamă și fiică era de neconceput, dar Sejuani n-avea să se lase oprită de asta.\nIndignați, Preoții Ghețurilor au fost nevoiți să intervină, iar Kalkia a murit în timpul conflictului, înainte ca Sejuani să poată ajunge la ea.\nDupă ce a devenit războinica-mamă a Ghearei Iernii, Sejuani a început să atace și să asimileze triburile vecine, consolidându-și puterea și câștigând o veritabilă armată de adepți. Actul ei de sfidare a Santinelelor Ghețurilor a atras șamani expulzați din alte triburi, purtători ai spiritelor, Vlăstare ale Gheții și ale Viscolului și adepți ai vechilor zei de peste tot din Freljord.\nÎn doar câțiva ani, de la un trib slab, căzut în dizgrație și vulnerabil, Gheara Iernii a devenit cunoscut și temut în tot ținutul. Erau rapizi, puternici, brutali și devotați în întregime războinicei-mamă.\nAcum, pe măsură ce anotimpurile își urmează cursul, Sejuani își continuă asaltul, jefuind, ucigând și cucerind tot ce-i stă în cale, de la triburi din sud până la invadatori noxieni și popoare de la granița Demaciei. Scopul ei ultim e acela de a distruge coaliția de triburi formată de prietena ei din copilărie, Ashe. În ceea ce-o privește pe Sejuani, războinica-mamă a avarosanilor a trădat nu numai prietenia dintre ele, ci și moștenirea Grenei.\nSejuani va dovedi că numai ea e demnă de a conduce Freljordul."
    },
    "Senna": {
        "name": "Senna",
        "region": "Runeterra",
        "image_url": "https://cmsassets.rgpub.io/sanity/images/dsfx7636/universe/7b4fb4db8e95126fb6c5a6a8ba6d181523992b4a-1900x1121.jpg?accountingTag=LoL",
        "champ_url": "https://universe.leagueoflegends.com/ro_RO/champion/senna/",
        "lore": ""
    },
    "Seraphine": {
        "name": "Seraphine",
        "region": "Piltover",
        "image_url": "https://cmsassets.rgpub.io/sanity/images/dsfx7636/universe/049ea1265dcc9822deda1915f4d0654f0c667e2b-1920x1080.jpg?accountingTag=LoL",
        "champ_url": "https://universe.leagueoflegends.com/ro_RO/champion/seraphine/",
        "lore": "În Piltover, unde visul unei persoane poate deveni progresul tuturor, s-a născut o stea.\nÎncă de când era mică, Seraphine iubea muzica, mai ales cântecele de leagăn ale tatălui ei, care erau frumoase, dar nespus de triste. Erau cântece zauniene, aduse în Piltover când el și mama Seraphinei urcaseră în Orașul Progresului pentru a-și făuri o viață mai bună.\nPrivind pe fereastra atelierului de hexcustică, în care se reparau obiecte create cu tehnologia sunetului, Seraphine cânta odată cu strada. Printre cântecele marinărești de la Porțile Soarelui, fluierăturile ucenicilor și chiar și melodia conversațiilor obișnuite, nu se simțea niciodată singură într-un oraș atât de plin de viață cum era Piltoverul.\nÎn timp, Seraphine și-a dat seama că putea auzi cântece prea intime și prea personale, pe care n-ar fi trebuit să le audă oamenii obișnuiți. Iar pe măsură ce creștea, și darul îi devenea mai puternic. Auzea sufletul fiecărei persoane, fie el blând sau crud, astfel încât străzile pe care le iubise odată se transformaseră într-o cacofonie copleșitoare de dorințe contradictorii. Cum putea să înțeleagă vocile, dacă nu erau deloc în armonie? Uneori, se ascundea într-un colț, tremurând și apăsându-și urechile cu mâinile, incapabilă să-și audă propriile gânduri în tot acel haos.\nPărinții Seraphinei lăsaseră totul în urmă pentru ca ea să se poată naște în Piltover. Acum, suferința fiicei lor îi copleșea, așa că și-au folosit toate economiile pentru a cumpăra o frântură de cristal hextech, din care au creat un dispozitiv care să-i estompeze auzul magic. Pentru prima oară după ani de zile, în jurul ei s-a lăsat tăcerea.\nÎn acea liniște, însă, Seraphine a auzit ceva. Sau, mai exact, pe cineva. Cristalul avea o conștiință născută din sângele brackernilor. Deși vocea era slabă și greu de înțeles, avea un ton blând. Într-o melodie a deșerturilor îndepărtate și a conflictelor strămoșești, o mie de ani de istorie cântau la unison.\nSeraphine, uimită, i-a cerut ajutor. Copleșită de dorințele celor din jurul ei, se temea că nu avea un cântec propriu. Dacă toată ființa ei era formată doar din vocile altora?\n''Cu toții suntem făuriți prin vocile altora,'' i-a cântat prezența.\nÎncet, Seraphine a învățat cum să se descurce cu zgomotul. Vocea nu era mereu clară, dar a influențat-o pe Seraphine, ajutând-o să înțeleagă cum putea rezona cu mulțimea, cum putea să cânte cu ea, astfel încât să-și folosească dispozitivul din ce în ce mai puțin în fiecare zi. Prima oară când a cântat în fața unei mulțimi, încercându-și puterile, a avut nespus de multe emoții. Dar a continuat să cânte, iar oamenii s-au strâns în număr din ce în ce mai mare. În curând, fanii Seraphinei nu mai încăpeau nici în cele mai mari săli din Piltover. Dar ceva lipsea, atât în mulțime, cât și în ea însăși. A hotărât să pornească în căutarea unei noi perspective în orașul pe care părinții ei îl părăsiseră după multă trudă: Zaun.\nPrima oară când a coborât cu liftul care uruia și scârțâia din toate balamalele, Seraphine s-a simțit cumva de parcă s-ar fi întors acasă, rămânând în același timp o străină. În Zaun, a auzit refrenele hotărârii și ale ambiției la fel de mult ca în orașul de sus, dar cu o notă în plus de libertate care era doar a lor. Dar după ce a petrecut o vreme acolo, a început să simtă și durerea. Frica de baronii chimici care controlau toate oportunitățile. Ura față de piltovii răsfățați și aroganți de sus. Atât de multă discordie. A început să dea spectacole și a ascultat noile mulțimi, ale căror inimi își cântau străduințele și luptele. Cele două orașe erau separate de mai mult decât de o simplă neînțelegere. Seraphine voia să vindece, să unească, dar auzea mereu același refren: „Lucrurile nu-s așa de simple în Zaun.”\nÎn cele din urmă, a început să se simtă din ce în ce mai puțin ca acasă în Piltover.\nCristalul hextech îi cântase o elegie despre puterea urii scăpate din frâu. Seraphine nu putea permite să se întâmple așa ceva în orașele pe care le iubea. Și-a convins părinții s-o ajute și și-a demontat dispozitivul hextech, iar împreună, cei trei au făurit o platformă în care cristalul avea să joace un rol opus față de cel de până atunci: avea să amplifice darurile Seraphinei, nu să le reprime, astfel încât să poată auzi vocile celor din jur în toată complexitatea lor. Seraphine spera ca și cea a cristalului să fie printre ele. A coborât cu platforma pe Intrisolul dintre Piltover și Zaun și a folosit-o ca pe o scenă. În timp ce mulțimile se strângeau sub luminile strălucitoare, a auzit vocile oamenilor din ambele lumi, contopindu-se unele cu altele pentru a o asculta pe ea.\nEra un cântec nou. Nu doar despre înțelegere, ci despre unitate.\nNu era perfect. Poate că n-avea să fie niciodată. Dar vocea ei conta. Și poate că îi putea ajuta și pe alții să și-o găsească.\nSeraphine a devenit cel mai mare star din Piltover și Zaun. Ajutată de talent și de hextech, amplifică vocile tuturor cu forța optimismului. Pentru ea, toată lumea merită să fie ascultată, mai ales cei năpăstuiți. Oamenii o inspiră, iar ea va face tot posibilul pentru a-i inspira la rândul ei."
    },
    "Sett": {
        "name": "Sett",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/ed30a9687c5c05d36d5bd73588c8e79b58e8f864-1900x1092.jpg?accountingTag=LoL",
        "champ_url": "https://universe.leagueoflegends.com/ro_RO/champion/sett/",
        "lore": "Deși acum este un jucător important pe scena interlopă din Ionia, Sett are origini umile. Mama lui era o vastaya din Ionia, iar tatăl, un noxian, așa că ''băiatul-bestie'' a fost de la început un paria. Nașterea lui a îngrozit comunitatea de vastaya în care trăia, care i-a alungat familia pentru încălcarea legilor tribale. La fel ca vastaya, nici oamenii din Ionia nu voiau să accepte această uniune interzisă, deși faima tatălui lui Sett ca luptător în arene era suficientă pentru a-i reduce la tăcere.\nPuțina liniște de care familia se bucura s-a risipit în ziua în care tatăl lui Sett a dispărut. Dintr-odată, toți cei care-și mușcaseră limba și tăcuseră când îl vedeau pe Sett au putut să-și exprime disprețul. Băiatul se tot întreba unde-ar fi putut pleca tatăl lui și de ce, brusc, necazurile începuseră să-l urmărească.\nSett s-a maturizat rapid în fața șicanelor și amenințărilor pe care le primea și, curând, a început să-și folosească pumnii pentru a-și reduce la tăcere detractorii. Când mama lui a auzit că Sett începuse să se bată, l-a pus să jure că nu se va apropia niciodată de arenele noxiene unde luptase tatăl lui.\nDar, cu cât Sett lupta mai mult, cu atât se gândea mai des la tatăl său.\nDorind cu ardoare să-l găsească, Sett s-a furișat într-o noapte în arenă, după ce mama lui se culcase. Spectacolul l-a cucerit instantaneu. Zeci de soldați noxieni, proaspăt sosiți pe țărmurile Ioniei, urlau însetați de sânge de pe băncile arenei. În centrul ei, luptători veniți din toate colțurile lumii se încleștau în dueluri brutale folosind tot soiul de arme și de stiluri, iar noxienii îi recompensau regește pe câștigători. Când evenimentul a luat sfârșit, Sett a întrebat de tatăl său și a aflat adevărul crud: se dezlegase de contract și plecase în alte ținuturi, unde urma să lupte în arene mai profitabile. Își părăsise familia pentru a-și căuta norocul în cealaltă parte a lumii.\nMânios până peste poate, Sett l-a rugat pe administratorul arenei să-i aranjeze o luptă, în speranța deșartă că adversarul va fi însuși tatăl său. Administratorul i-a aranjat o luptă, gândindu-se că băiatul va ceda ușor în fața unuia din luptătorii lui faimoși.\nSett i-a arătat cât de mult greșise.\nDin momentul în care a dat primul pumn, ''băiatul-bestie'' a devenit o senzație în arenă. Deși Sett nu fusese instruit în vreo artă marțială clasică, puterea și ferocitatea lui brute au compensat această lipsă și l-au ajutat să doboare inamici mult mai bine pregătiți din punct de vedere tehnic. După zeci de victorii, oamenii l-au numit ''Regele arenei'', iar succesul l-a îmbogățit, dar Sett n-a abandonat niciodată speranța că tatăl său se va întoarce ca să lupte cu el.\nNoapte după noapte, Sett se întorcea la mama lui și îi aducea bani, dar nu-i spunea niciodată adevărul despre cum îi câștigase. Când o vedea că se bucură așa de tare că are succes și că nu mai e forțat să trudească pentru bani, lui Sett i se încălzea inima. Cu toate astea, era convins că se poate descurca și mai bine de atât. Nu era rău să fii Regele arenei, dar dacă ajungeai proprietarul ei... acolo se făceau banii grei.\nÎntr-o noapte târzie, după ce și-a apărat titlul în fața unui public imens, Sett le-a spus administratorului și apropiaților săi ce își dorește, sugerându-le să-l lase pe el să se ocupe de arenă și de profituri. Când l-au refuzat, Sett a blocat ușile. După câteva minute, ușile s-au redeschis, iar noxienii au ieșit plini de sânge și purtând un mesaj pe buze: ''băiatul-bestie'' era noul șef al arenei.\nDupă ce-a scăpat de administrație, Sett a preluat controlul asupra arenei în care obișnuia să lupte. Ionienii, care abia de curând prinseseră gustul războiului, au luat cu asalt arena, dorind să-și satisfacă o dorință pe care înainte nici nu știau c-o au. Sett a profitat la maximum de această sete de sânge, acumulând putere și averi mai mari decât visase vreodată în copilărie. În timp, a transformat arena într-un imperiu interlop al pariurilor și viciilor.\nAcum, ''bărbatul-bestie'' își conduce afacerea ilicită cu aceeași mână de fier cu care lupta și în arenă. Când cineva îi pune autoritatea la îndoială, se implică personal pentru a rezolva problema. Cu fiecare pumn, Sett lovește în fosta lui viață, marcată de sărăcie și ostracizare, fiind hotărât să n-o mai lase niciodată să se mai ridice de la podea."
    },
    "Shaco": {
        "name": "Shaco",
        "region": "Runeterra",
        "image_url": "https://cmsassets.rgpub.io/sanity/images/dsfx7636/universe/499c2b9a55b61f4fe9f400ec6b5f456eabe57983-1215x717.jpg?accountingTag=LoL",
        "champ_url": "https://universe.leagueoflegends.com/ro_RO/champion/shaco/",
        "lore": "Mulți ar spune că moartea nu-i de râs. Și chiar nu e, asta dacă nu ești Shaco – atunci, e criminală! În Valoran, Shaco e primul clovn ucigaș în adevăratul sens al cuvântului; se tot prostește până când moare cineva, iar apoi râde. Acest personaj, care a ajuns să fie supranumit ''bufonul demonic'', e o enigmă. Nimeni n-ar putea spune de unde a apărut, iar Shaco însuși e scump la vorbă dacă îl întreabă cineva. Unii spun că Shaco nici n-ar fi din Runeterra, ci că a venit din cine știe ce lume sumbră și nebună. Alții cred că au de-a face cu o manifestare demonică a pornirilor întunecate ale omenirii, o ființă care nu se supune legilor rațiunii. Cea mai plauzibilă ipoteză e că Shaco e un asasin plătit, lăsat să se complacă în demența lui până când e nevoie de serviciile sale. Shaco s-a dovedit fără îndoială un individ foarte șiret, scăpându-le autorităților printre degete de fiecare dată când a fost căutat pentru cine știe ce crimă atroce. Deși faptul că e totuși urmărit din când în când i-ar putea liniști pe locuitorii Valoranului, e de necrezut că unui individ atât de malefic i se permite să rămână în libertate.\nOricare ar fi trecutul său, Shaco e o apariție îngrozitoare, dar discretă, care preferă locurile în care nebunia domnește nestingherită."
    },
    "Shen": {
        "name": "Shen",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/6cb82fdaf892111de0b767513f45cf82be59909d-1215x717.jpg?accountingTag=LoL",
        "champ_url": "https://universe.leagueoflegends.com/ro_RO/champion/shen/",
        "lore": "Shen este o enigmă atât pentru muritori, cât și pentru ființele de pe tărâmul spiritelor. Nu aparține niciuneia dintre cele două lumi. Deși s-a născut într-una dintre cele mai respectate familii din nordul provinciei Navori, faptul că tatăl său era ochiul crepusculului i-a hotărât destinul în Ordinul Kinkou.\nFiind fiul Marelui Maestru Kusho, a crescut deprinzând valorile ordinului, iar principiile fundamentale ale filosofiei Kinkou i-au devenit la fel de familiare precum apusurile ioniene. A învățat necesitatea Plivirii grădinii, hotărârea Urmăririi Soarelui, dar, mai presus de toate, a deprins înțelepciunea Privitului stelelor. Întreaga copilărie, a meditat și a studiat, fiind considerat un student-model de către profesorii săi.\nZed îi era cel mai apropiat prieten și singurul care era pe măsura lui la antrenamente. Au crescut ca frații, împărtășindu-și adesea speranțele și visurile. Shen apela mereu la Zed pentru sfaturi în privința oricărei probleme. În scurt timp, cei doi au devenit cunoscuți drept cei mai promițători studenți ai Ordinului Kinkou.\nPe măsură ce și-au perfecționat abilitățile, Kusho i-a luat cu el în diverse misiuni periculoase, inclusiv în căutarea demonului de aur care devastase provincia Zhyun. Căutarea a durat ani întregi, dar Shen a rămas dedicat cauzei, chiar și după ce a descoperit nenumărate crime înfiorătoare.\nCând l-au prins în cele din urmă pe ''demon'', acesta s-a dovedit a fi Khada Jhin, un simplu asistent de recuzită de la un teatru ambulant. În loc să îl execute, Marele Maestru Kusho a ordonat încarcerarea criminalului.\nDeși atât Shen, cât și Zed considerau că ucigașul merita o pedeapsă mai dură, Shen a acceptat decizia tatălui său. S-a străduit să-i preia detașarea emoțională, dar în schimb, l-a dezamăgit pe Zed, care era încercat de ură și resentimente.\nChiar și atunci când invadatorii noxieni au început să amenințe pacea Primelor Pământuri, Shen a împărtășit fără tragere de inimă neutralitatea lui Kusho. Când Zed a abandonat Ordinul Kinkou pentru a se alătura luptei, Shen a rămas în templu.\nLa scurt timp după, multe provincii au fost ocupate de inamic. În ciuda acestui fapt, Shen s-a concentrat pe menținerea echilibrului spiritual al Ioniei. Pe când se afla departe de templu, a simțit un dezechilibru în Ordinul Kinkou. Grăbindu-se înapoi, a mai găsit doar câțiva supraviețuitori ai unui puci sângeros. A aflat de la aceștia că Zed își adunase propriii acoliți și pusese stăpânire pe templu.\nCea mai teribilă veste fu aceea că tatăl lui fusese ucis de omul pe care-l crezuse ca un frate.\nÎnăbușindu-și durerea, i-a condus pe membrii Ordinului care mai rămăseseră în viață în siguranța unui adăpost din munți. Shen și-a însușit sabia spiritului, arma tatălui său, și titlul de ochi al crepusculului. Nu voia răzbunare, ci doar să reconstruiască Ordinul Kinkou. Urmând în continuare principiile Kinkou, a început să recruteze și să antreneze noi adepți, în speranța de a reda ordinului forța de odinioară.\nUn discipol anume a arătat un potențial nemărginit. Shen a învățat-o pe tânăra Akali Jhomen Tethi să stăpânească arta camuflajului și a subterfugiilor. Mayym, mama ei, îi fusese alături lui Kusho ca pumn al umbrei și părea că fiica ei îi va călca pe urme. Dar chiar și așa, Shen se vedea nevoit s-o țină în frâu pe Akali de fiecare dată când fata voia să lupte împotriva dușmanilor lor de moarte.\nCând în cele din urmă Noxusul s-a retras, mulți ionieni au sărbătorit victoria mișcării de rezistență. Alții, precum Shen, au continuat să îndure consecințele războiului. Și-a urmat datoria, frământat de ura sa față de Zed și de îndoiala în propriile abilități de conducător. Anii de război afectaseră profund Primele Pământuri. Shen nu știa dacă noul ordin va putea să refacă vreodată echilibrul.\nDupă ce Akali a devenit noul pumn al umbrei, Shen a simțit că fata începe să se îndepărteze. În timp, a început să-i critice învățămintele și a hotărât să părăsească ordinul.\nShen a meditat, a privit stelele și a înțeles că Akali trebuie să-și găsească propria cale... la fel ca Ordinul Kinkou.\nUneori, între luptele nevăzute de pe tărâmul spiritelor, Shen reflectează la valoarea convingerilor sale. N-a lăsat niciodată emoțiile să stea în calea misiunii sale de a proteja tradiția, dar întrebarea rămâne: cât timp poate un om să călătorească între două lumi, înainte ca faptele dintr-una să o distrugă pe cealaltă?"
    },
    "Shyvana": {
        "name": "Shyvana",
        "region": "Demacia",
        "image_url": "https://cmsassets.rgpub.io/sanity/images/dsfx7636/universe/3a3eacd9c6ff7ca76a309611a508b9416fe3c01c-1215x717.jpg?accountingTag=LoL",
        "champ_url": "https://universe.leagueoflegends.com/ro_RO/champion/shyvana/",
        "lore": "Deși nu mai există foarte mulți dragoni ai elementelor în Runeterra, mai sunt încă unele locuri izolate unde aceștia-și fac cuib.\nLa mult timp după căderea imperiului Shurimei, străvechea Yvva își păzea ouăle în cavernele de sub un vulcan uitat. Nu erau amenințate doar de dragoni rivali, ci și de muritori, care le considerau neprețuite, așa că se găseau mulți curajoși și nebuni care să încerce să le fure. De-a lungul anilor, Yvva s-a hrănit bucuroasă cu rămășițele carbonizate ale zecilor de hoți care îndrăzneau să se apropie de culcușul ei... dar apoi unul a reușit să se strecoare în cuib în ciuda vigilenței ei.\nTânărul mag a fugit din munți strângând la piept oul enorm, în timp ce Yvva ardea jungla în spatele lui, urlând de furie. În pofida tuturor așteptărilor, magul a reușit să ajungă pe coastă, iar Yvva s-a întors înfrântă la cuib. Pierduse un ou, dar nu avea să mai piardă vreunul.\nMagul a pornit spre nord, spre Piltover, dar înainte să apuce să găsească un cumpărător pentru ou, puiul a ieșit din găoace. Fie din cauză că fusese scos din cuib, fie pentru că tocmai atunci ultima lună de toamnă lăsa locul iernii, ceva se schimbase. Din ou n-a ieșit un dragon tânăr, ci o copilă aparent umană, cu pielea palidă și violet, iar magul și-a dat seama că nu-l lăsa inima s-o abandoneze. A crescut-o ca pe propria lui fiică, numind-o Shyvana, după legenda întunecată a mamei ei.\nS-a dovedit repede că Shyvana nu era o muritoare obișnuită. Încă de mică, putea să se transforme într-o creatură monstruoasă, asemănătoare semi-dragonilor din miturile de demult. În mod evident, asta nu i-a făcut viața prea ușoară printre oamenii de rând din Valoran. În același timp, un lucru a devenit clar: între Yvva și fiica ei pierdută exista încă o legătură, care devenea tot mai puternică în timp. Când ceilalți pui ai ei și-au luat în sfârșit zborul, Yvva și-a părăsit cuibul gol și a traversat oceanul în zbor, ca s-o caute pe Shyvana.\nȚinutul în care locuia fiica ei era răscolit de războaie de graniță sângeroase, dar atât oamenii simpli din sate, cât și soldații au fugit la vederea apropierii dragonului. Shyvana s-a adăpostit într-o casă în ruină, de unde l-a văzut pe tatăl ei adoptiv arzând de viu, când Yvva a suflat foc asupra satului. Fata a reușit cumva să-l scoată din mijlocul haosului și să-l ducă într-o pădure din apropiere, dar n-a reușit să-i salveze viața. L-a îngropat într-un mormânt simplu sub un stejar enorm și a pornit singură la drum.\nDupă multe săptămâni în care s-a ascuns în sălbăticie, fără să se oprească prea mult într-un singur loc, Shyvana a simțit miros de sânge printre copaci. A găsit un războinic rănit, aflat la un pas de moarte, și și-a dat seama că pe el îl putea salva.\nFără să se gândească la creatura care o vâna, Shyvana și-a luat forma de\nsemi-dragon și l-a dus departe, până la un avanpost de la granița Demaciei.\nAcolo, în castelul din Wrenwall, Shyvana a descoperit că războinicul era nimeni altul decât prințul Jarvan, singurul fiu al regelui și moștenitorul tronului. Soldații au primit-o cu ospitalitate, chiar dacă îi priveau cu suspiciune pielea violet și obiceiurile ciudate. Shyvana a descoperit că demacienii își purtau de grijă unii altora, iar în acel oraș, a trăit într-o pace pe care n-o mai cunoscuse niciodată.\nÎnsă aceasta nu avea să dureze. Shyvana a simțit întunericul apropiindu-se. Yvva sosea.\nPrințul, ale cărui răni nu se vindecaseră încă în totalitate, a înțeles că trebuia să preia conducerea garnizoanei din Wrenwall și i-a chemat pe localnicii îngroziți în cetate, unde s-au pregătit de bătălia ce avea să vină. Chiar și așa, Shyvana a încercat să plece pe ascuns. Jarvan a oprit-o, iar ea a recunoscut că bestia care venea mereu în urma ei îi era mamă; nu voia ca legătura ei de sânge cu un dragon să le aducă moartea unor oameni nevinovați.\nJarvan n-a vrut s-o lase să plece. Shyvana îi salvase viața, așa că acum era drept ca și el să lupte alături de ea. Înduioșată de propunerea lui, tânăra a acceptat.\nCând Yvva a apărut la orizont, arcașii demacieni au dezlănțuit asupra ei o rafală de săgeți, ca s-o distragă. Ca răspuns, dragonul a suflat flăcări asupra zidurilor, smulgând bucăți de piatră cu ghearele ei enorme și aruncând războinicii în armură peste parapet. Atunci, Shyvana s-a aruncat în luptă, transformându-se în plin zbor și provocând-o cu un urlet pe mama ei. Pentru prima oară după Războaiele Runelor, doi dragoni s-au luptat în Valoran, atacându-se cu gheare și colți în cerul de deasupra orașului Wrenwall.\nÎn cele din urmă, sângerând dintr-o mulțime de răni, Shyvana a reușit s-o arunce de pământ pe Yvva, rupându-i gâtul de dalele de piatră.\nPrințul însuși i-a onorat curajul și i-a promis Shyvanei că avea să aibă mereu un loc lângă el, dacă voia să-l însoțească la curtea tatălui său. Având craniul Yvvei ca dovadă a victoriei, au pornit împreună spre Mărețul Oraș al Demaciei.\nShyvana a descoperit că ținutul condus de Regele Jarvan III era parțial divizat, căci suspiciunea față de magi și magie îi făcea pe oameni să se întoarcă împotriva idealurilor nobile pe baza cărora fusese clădită Demacia. Deoarece acum face parte din gărzile de încredere a prințului, Shyvana e acceptată de cei din jur, dar se întreabă dacă ceilalți nu s-ar întoarce împotriva ei dacă i-ar cunoaște adevărata natură..."
    },
    "Singed": {
        "name": "Singed",
        "region": "Zaun",
        "image_url": "https://cmsassets.rgpub.io/sanity/images/dsfx7636/universe/fb56a344c527f0f3321ca3896082607cca49a672-1215x717.jpg?accountingTag=LoL",
        "champ_url": "https://universe.leagueoflegends.com/ro_RO/champion/singed/",
        "lore": ""
    },
    "Sion": {
        "name": "Sion",
        "region": "Noxus",
        "image_url": "https://cmsassets.rgpub.io/sanity/images/dsfx7636/universe_live/718640b1b39f711e775596ec5d09a31fdd95820e-1215x717.jpg?accountingTag=LoL",
        "champ_url": "https://universe.leagueoflegends.com/ro_RO/champion/sion/",
        "lore": ""
    },
    "Sivir": {
        "name": "Sivir",
        "region": "Shurima",
        "image_url": "https://cmsassets.rgpub.io/sanity/images/dsfx7636/universe/0c05de7cba9f8cfbfab361a10d8719e36ee69fb1-1215x717.jpg?accountingTag=LoL",
        "champ_url": "https://universe.leagueoflegends.com/ro_RO/champion/sivir/",
        "lore": "Sivir a-nvățat de la o vârstă fragedă lecțiile dure ale vieții în deșertul Shurimei. După ce întreaga ei familie a fost ucisă de kthaoni – unul din cele mai periculoase triburi de bandiți din Marele Sai – a supraviețuit alături de alți orfani asemenea ei, furând mâncare din piețe și căutând obiecte pe care să le poată vinde prin ruinele antice din deșert. Copiii coborau în tunele înguste și cripte uitate de vreme, vânând orice obiect de valoare și luptându-se unii cu alții pentru pradă.\nSivir îi călăuzea în adâncuri, dar rareori reușea să păstreze puținele comori pe care le găsea. După ce a fost jefuită de Mhyra, așa-zisa ei prietenă, Sivir a jurat că nu va mai lăsa pe nimeni s-o trădeze vreodată; după un timp, a intrat ca ghid într-un grup de mercenari condus de faimoasa Iha Ziharo.\nMulțumită talentului său în luptă, Sivir a devenit sergentul personal al lui Ziharo. În ciuda faptului că, de cele mai multe ori, strategiile lui Sivir erau cele care le asigurau succesul, fata a observat că Ziharo revendica mereu cea mai mare parte din aurul și gloria fiecărui raid. Aliindu-se cu ceilalți mercenari, Sivir a decis s-o înlăture pe Ziharo și să preia frâiele puterii. A refuzat s-o ucidă, dar a lăsat-o singură în deșert, urându-i cu cinism succes în noua ei viață.\nDe-a lungul anilor, Sivir și mercenarii săi și-au câștigat o reputație de temut. Acceptau orice misiune, dacă era plătită bine. Într-o zi, a venit la ei un patriarh din Nashramae, care căuta o moștenire de familie demult pierdută – o armă cunoscută drept ''Chalicarul''. Împreună cu gărzile patriarhului, ceata lui Sivir a căutat luni întregi; într-un final, Sivir a găsit o armă în formă de cruce în sarcofagul unui erou din imperiul antic al Shurimei.\nArma era făurită cu măiestrie și fusese binecuvântată cu puteri magice într-o eră demult uitată – era o adevărată comoară. Nicio altă armă nu i se mai potrivise atât de bine. Când căpitanul gărzilor i-a cerut-o, ca să i-o dea patriarhului, Sivir a aruncat-o către el, decapitându-l și ucigându-i pe loc și aghiotanții. A reușit într-un final să iasă din criptă, lăsând în urma ei un șir de cadavre.\nÎn curând, reputația lui Sivir s-a răspândit și în afara deșertului. Când expedițiile noxiene au avansat de pe coasta de nord și au început să muște din teritoriu, Sivir a fost angajată de Cassiopeia, cea mai tânără dintre fetele generalului Du Couteau, să jefuiască fosta capitală a Shurimei. În catacombele labirintice de acolo, mulți dintre mercenarii lui Sivir au fost uciși de capcane străvechi; cu toate astea, Cassiopeia a refuzat să se întoarcă din drum.\nÎn cele din urmă, au ajuns la o ușă imensă, care dădea într-o criptă flancată de statuile unor gardieni și împodobită cu basoreliefurile unor zei-războinici atotputernici. Sivir era fascinată de acești eroi cu capete de animal și de războaiele pe care le duseseră împotriva creaturilor mârșave din lumea de apoi.\nProfitând de neatenția lui Sivir, Cassiopeia i-a înfipt un pumnal în spate.\nCuprinsă de agonie, Sivir s-a prăbușit la pământ, iar sângele ei a înroșit nisipul. Cassiopeia a descuiat ușa criptei cu Chalicarul, dezlănțuind, fără să știe, blestemul care fusese aruncat asupra acesteia. Aflată la un pas de moarte, Sivir a văzut un șarpe de piatră, care a prins viață sub ochii ei și a împroșcat-o cu venin pe Cassiopeia. Înainte să își piardă cunoștința, mercenara a auzit urletele zeilor, descătușați din morminte și liberi să cutreiere din nou pământul...\nDar lui Sivir nu-i fusese dat să moară acolo.\nCeea ce nu știa ea era că prin vene îi curgea sângele unei seminții regale din vechime. Nu mică i-a fost mirarea când s-a trezit și l-a văzut pe însuși Azir – ultimul conducător al imperiului, cel care fusese împiedicat să-și ducă la bun sfârșit ritualul de iluminare și care devenise apoi o legendă. După aproape trei mii de ani, sângele lui Sivir îl hrănise cu puterile celeste ale unui zeu-împărat și îndeplinise ritualul, trezindu-i spiritul la viață. Acolo, în Oaza Răsăritului, Azir a folosit apele tămăduitoare pentru a vindeca rana fatală a lui Sivir.\nFata mai auzise povești despre Azir și profeții despre reîntoarcerea sa, dar crezuse că erau doar atât: simple povești. Însă nu putea nega ce se petrecuse în fața ochilor ei. Pământul se despicase, iar din crăpăturile sale, în vârtejuri de praf, străvechiul oraș al Shurimei răsărise din nou, încoronat cu un disc auriu care strălucea în razele soarelui. Tulburată peste măsură, Sivir a luat Chalicarul și a fugit.\nDeși își dorea enorm să-și primească vechea viață înapoi, a fost prinsă în lupta dintre puteri mai presus de înțelegerea muritorilor. În orașul Vekaura a întâlnit a doua ființă iluminată, magul eliberat Xerath, care voia să extermine pentru totdeauna seminția lui Azir. Cu ajutorul cărturarului Nasus și a unei tinere țesătoare a pietrelor numită Taliyah, Sivir a reușit să scape cu viață și de această dată.\nAcum, trebuie să aleagă: fie își îmbrățișează destinul, fie își croiește unul nou printre nisipurile înșelătoare ale Shurimei."
    },
    "Skarner": {
        "name": "Skarner",
        "region": "Ixtal",
        "image_url": "https://cmsassets.rgpub.io/sanity/images/dsfx7636/universe/2aac05bb1f597369b121684cc09103dc3e408653-1215x717.jpg?accountingTag=LoL",
        "champ_url": "https://universe.leagueoflegends.com/ro_RO/champion/skarner/",
        "lore": "Toți ixtalezii află încă din copilărie de Skarner, străvechiul apărător al Ixtalului, brackernul care a dat formă pământului și a construit primele arcologii. Imaginea lui e imortalizată în basoreliefuri, povestea lui e esențială în istoria regiunii și toți îi venerează legenda.\nDar Skarner nu este doar un mit, ci trăiește într-o încăpere aflată adânc sub arcologia principală a Ixaocanului. Acolo, ascultă vibrațiile pământului de deasupra. Ascultă... și așteaptă.\nLegenda lui Skarner a început acum mii de ani. S-a născut în clanul brackern Ọ̀pal-hin, ca odraslă a legendarei mamei a roiului Nixale. Când ceilalți pui au părăsit spatele lui Nixale, Skarner a ales să mai rămână alături de ea, vrând să învețe mai multe din puterea și înțelepciunea ei.\nNu a durat mult până când observația pasivă s-a transformat în ingeniozitate. Spre deosebire de frații săi, Skarner a rafinat puterea înnăscută a brackernilor de a controla pământul și și-a perfecționat capacitatea de a interpreta vibrațiile subterane, reușind să simtă și să descifreze mișcările de la distanțe uriașe.\nCând a ajuns la maturitate, acele vibrații i-au dezvăluit o schimbare dramatică a continentului, declanșată de sosirea coloniștilor din est. Clanul Ọ̀pal-hin nu avea încredere în acești nou-veniți, dar Skarner era prea curios ca să rămână ascuns. Trebuia să afle mai multe despre ei.\nAșa că i-a studiat pe acești ''ixtalezi''. Se nășteau, trudeau și mureau. Erau acolo într-o zi și în următoarea nu mai erau. Însă Skarner a observat că aceste făpturi foloseau timpul limitat pe care-l aveau la dispoziție pentru a crea, a construi și a inventa. A fost fascinat de existența lor... până când a descoperit cu adevărat cât de fragili erau.\nCând o alunecare de pământ a amenințat să distrugă înfloritoarea așezare ixtaleză, Skarner a intervenit, nevrând să-și piardă obiectul de studiu. A ieșit din junglă și și-a folosit forța fizică și puterea de a controla pământul pentru a spulbera pietrele înainte să distrugă satul. Când s-a risipit praful, ixtalezii l-au privit cu recunoștință și uimire pe salvatorul enorm care se înălța deasupra lor.\nAtunci s-a născut în el dorința de a-i proteja. Fără el, n-aveau nicio șansă de supraviețuire.\nA încetat să-i mai urmărească de la distanță și s-a implicat activ în comunitatea lor, petrecând din ce în ce mai puțin timp cu propriul său clan. Oamenii au devenit o ocupație permanentă, iar Ixtalul i-a devenit patrie.\nRelația pe care și-a format-o cu ixtalezii era una de reciprocitate: ei îi împărtășeau cultura și istoria lor, iar Skarner își folosea puterile pentru a ajuta la construcția arcologiei principale a Ixaocanului, unde liniile de energie ale planetei se intersectau.\nÎnsă cea mai mare contribuție a lui Skarner a fost în calitate de membru fondator al clasei conducătoare. Casta Yun Tal îmbina gândirea științifică a Ixtalului cu cultura axată pe comunitate a brackernilor, având ca obiectiv construirea unui viitor luminos pentru popor.\nȘi astfel, grație protecției lui Skarner, Ixtalul a evoluat.\nÎn alte părți ale continentului, imperiul Shurimei își extindea granițele, cu Iluminații în frunte. Skarner a observat totul de la distanță, iar credința sa în ingeniozitatea muritorilor a fost zdruncinată când a văzut partea întunecată a umanității: corupția și setea de putere.\nPutea simți tensiunea acumulându-se în Shurima. Când imperiul a invitat Ixtalul să formeze o alianță, Skarner și-a exprimat ferm opoziția, dar cei din Yun Tal au acceptat propunerea.\nOdată cu rebeliunea icathiană, a devenit clar că avusese dreptate să fie sceptic, dar greșeala a costat nenumărate vieți.\nCând imperiul s-a prăbușit și Ixtalul și-a recâștigat independența, Skarner nu mai simțea nimic altceva decât dezgust pentru lumea de dincolo de junglă. Era o pustietate crudă și plină de suferință, pe care Războaiele Runelor au făcut-o și mai groaznică.\nFiind martorul unei asemenea distrugeri, Skarner i-a convins în final pe cei din Yun Tal să se ascundă de restul lumii, protejându-și ținuturile cu vrăji și iluzii.\nDar încrederea sa în Yun Tal fusese afectată. Ei nu reușiseră să-i apere pe ixtalezi, dar Skarner avea să-i protejeze mult mai bine.\nȘtiind că numai el putea apăra Ixtalul, Skarner și-a construit o încăpere sub Ixaocan, care amplifica vibrațiile de pe suprafața continentului. Fiecare sunet vestea o nouă amenințare la adresa Ixtalului, dar putea auzi și ritmurile orașului de deasupra sa – dovada faptului că mulțumită lui, poporul continua să supraviețuiască.\nAcolo, a ascultat... și a așteptat.\nAscuns în adâncurile pământului, neîncrederea sa s-a transformat în paranoia și apoi în izolare, până când a încetat să-și mai părăsească adăpostul. Pentru cei de la suprafață, Skarner a devenit o amintire, un mit. Singurele informații despre el veneau de la membrii Yun Tal care călătoreau în subteran pentru a se sfătui cu el.\nAcum, când noi generații de maeștri ai elementelor intră în Yun Tal, se poartă discuții despre posibilitatea ca Ixtalul să se realăture lumii. Skarner aude aceste șoapte, iar paranoia sa crește, deoarece știe că o astfel de decizie poate aduce numai suferință și moarte, așa cum a făcut-o în urmă cu multe generații.\nEl însuși e singurul în care poate avea încredere și va face orice e necesar pentru a proteja Ixtalul și pe oamenii săi.\nChiar dacă asta înseamnă să devină el însuși cauza distrugerii lor."
    },
    "Smolder": {
        "name": "Smolder",
        "region": "Runeterra",
        "image_url": "https://cmsassets.rgpub.io/sanity/images/dsfx7636/universe/8da8f09d7aa765b162684c9970850af4fb8e3b95-1920x1080.jpg?accountingTag=LoL",
        "champ_url": "https://universe.leagueoflegends.com/ro_RO/champion/smolder/",
        "lore": "Cu mult înainte ca ținuturile care aveau să devină Camavor să primească un nume, acolo trăiau dragonii.\nCând au apărut muritorii, au apărut și conflictele. Gâlceava s-a încheiat doar când primul rege din Camavor s-a plecat umil în fața conducătoarei dragonilor și a implorat-o să-și unească puterea cu cea a armatelor lui pentru a clădi un imperiu. Astfel, dragonul care avea să fie cunoscut ca Bunica Viperă și conducătorul Camavorului au făcut legământul Vol Visperi-Desinvein, care le-a legat dinastiile timp de generații.\nDragonii au rămas loiali tronului și acelor case nobile care treceau încercările și se supuneau riturilor sacre ale jurământului. La schimb, dragonii primeau hrană și ofrande. Aurul, nestematele și obiectele prețioase pe care le-au strâns de-a lungul anilor le-au adus mult respect... iar cei cărora le-ar fi trecut prin minte să înșele dragonii se gândeau de două ori înainte să facă vreun gest necugetat, știind că averile le-ar fi fost transformate în metal topit și cenușă.\nLa mult timp după ce Bunica Viperă a pășit în tărâmul legendelor iar neamul ei deja se împuținase, tânărul rege, Viego Santiarul Molach Vol Kalah Heigaari, le-a cerut dragonilor imperiali să-i însoțească alaiul în călătoria către Insulele Binecuvântate. Dragonii au refuzat, părând să-și dea seama că Viego înnebunise... dar deși au rămas în Camavor cu toate comorile lor, acest lucru n-a scutit regatul de consecințele tragice ale Cataclismului. Puținii dragoni care au supraviețuit au fost martorii indiferenței și conflictelor, făcându-și veacul în palatul ruinat, unde n-avea să mai domnească vreodată niciun monarh.\nAveau să treacă secole întregi până la apariția unui nou dragon imperial.\nPe măsură ce puiul de dragon a crescut, lipsa vânatului a făcut-o pe mama lui să meargă din ce în ce mai departe pentru a găsi de mâncare. Astfel, cuibul ei a rămas vulnerabil și a fost găsit de dresorii noxieni veniți de departe, care l-au furat pe tânărul dragon și au pornit spre casă pentru a-și primi recompensa.\nDar la scurt timp înainte să ajungă la destinație, mama dragon le-a găsit corabia și a distrus-o cu suflarea ei de foc. În haosul care a urmat, puiul a fost luat de ape și purtat până pe o insulă de lângă Noxus.\nSperiat, singur și flămând, puiul a pus în aplicare lecțiile mamei lui pentru a vâna prada mică din acest loc neobișnuit – iar în timpul unei astfel de vânători, a dat de un pui de om numit Marinos. Băiatul avea să-i dea numele de ''Smolder'' noului său prieten, iar pe măsură ce dragonul a învățat să vorbească pe limba lui, prietenia dintre cei doi a înflorit... dar a rămas secretă. Băiatul se temea că dacă altcineva l-ar fi descoperit pe Smolder, l-ar fi dus pe continent și l-ar fi vândut oricui dădea mai mult.\nTimpul a trecut, iar băiatul a devenit un bărbat cu responsabilități care rareori îi permiteau să se joace cu Smolder. De aceea, pentru a se amuza, Smolder a decis să învețe să sufle foc la fel ca dragonii din poveștile lui Marinos.\nDupă multe încercări, în loc să strănute scântei așa cum făcuse de nenumărate ori înainte, a scos flăcări... și cuprins de entuziasm pentru noile lui puteri, Smolder n-a văzut că focul se răspândise, cuprinzând întreaga pădure.\nBrusc s-a auzit un răget mai puternic decât cornurile de vânătoare, decât tunetul, decât orice, iar la orizont a apărut un dragon enorm. Atrasă de fumul care se ridica din pădure, mama lui Smolder a coborât din înalturi pentru a-și îmbrățișa copilul cu drag, de parcă nu s-ar fi despărțit niciodată. Smolder fu luat pe sus și purtat departe de flăcări, și văzu pentru prima oară lumea de sus, așa cum o vedeau dragonii.\nSmolder trăiește acum cu mama lui pe stâncile unde ea a vegheat atâta vreme, căutându-l. În fiecare noapte, mama sa îi povestește despre ai ei, îi explică ce înseamnă să fie un dragon imperial și care sunt responsabilitățile sale și cum să-și dezvolte puterile înnăscute.\nIar într-o zi, când va fi gata, se vor întoarce împreună în vechiul ținut al dragonilor imperiali și vor inaugura o nouă epocă de aur pentru Camavor."
    },
    "Sona": {
        "name": "Sona",
        "region": "Demacia",
        "image_url": "https://cmsassets.rgpub.io/sanity/images/dsfx7636/universe/5244dd28bd065e6247105381854a18df3900ec73-1215x717.jpg?accountingTag=LoL",
        "champ_url": "https://universe.leagueoflegends.com/ro_RO/champion/sona/",
        "lore": "Cele mai fragede amintiri ale Sonei sunt despre mânăstirea ioniană în care a crescut, situată în provincia Galrin. Acolo, călugării și voluntarii inimoși de prin satele din apropiere adoptau orfanii lăsați în fața porților, asigurându-le cele necesare vieții.\nÎn copilărie, Sona era considerată drept o fată timidă și liniștită. Apoi, cei din jurul ei și-au dat seama că nu putea vorbi. În schimb, era neobișnuit de blândă și de iubitoare; deseori, ceilalți copii apelau la ea atunci când aveau nevoie de un sfat sau de alinare, iar ea le reda imediat zâmbetele jucăușe.\nCurând, Sona găsi și alte moduri de a se exprima.\nSpre deosebire de ceilalți copii, călugării o găsiseră împreună cu un obiect: un instrument ciudat, așezat într-o cutie simplă de lemn. Niciunul dintre muzicienii care vizitaseră mânăstirea sau dintre profesorii de acolo nu-și putuseră da seama ce instrument era... deși asta nu-i oprise din a încerca să și-l însușească, într-un fel sau altul. Însă Sona a învățat singură cum să cânte la el, iar melodiile simple și neobișnuit de frumoase îi emoționau până la lacrimi chiar și pe cei mai aprigi sceptici.\nÎnsă veneau vremuri tulburi. Imperiul Noxusului începuse să detașeze trupe în provinciile din nord, iar călugării hotărâră să trimită copiii într-un loc sigur, înainte ca invadatorii să pătrundă în Galrin. După ce au încheiat o înțelegere cu un negustor demacian, i-au urcat pe Sona și pe câțiva prieteni de-ai ei pe una dintre ultimele corăbii care urmau să ridice ancora, înainte ca Noxusul să blocheze coasta de vest a Ioniei. Sona a privit înapoi cuprinsă de tristețe, știind că n-avea să se mai întoarcă acolo timp de ani întregi, sau poate chiar deloc.\nDupă luni de zile petrecute pe mare, ajunseră în Demacia, un ținut straniu și aspru, unde magia era privită cu neîncredere. Călugării de-acolo se numeau Luminiști. Nu venerau niciun zeu și niciun spirit, însă erau buni și blânzi cu străinii și cu nevoiașii.\nÎn cele din urmă, Sona fu adoptată de familia Buvelle. Lordul Barrett și soția sa, Lestara, erau susținători de seamă ai ordinului Luminiștilor și renumiți patroni ai artelor în Mărețul Oraș. Sona deveni ca o soră pentru fiica lor, Kahina, iar Lestara se atașă nespus de mult de ea. Limba demaciană era deseori greu de învățat, dar soții Buvelle dezvoltară un limbaj al semnelor care să-i permită Sonei să comunice cu ușurință cu familia ei și prietenii acestora.\nÎnsă fata își dorea cu ardoare să poată exprima mult mai multe decât îi permitea acel limbaj. Pentru a-și arăta recunoștința față de demacieni, hotărî să-și folosească darul pentru a-i încânta și a-i alina, întorcându-se la muzica sa cu o pasiune reînnoită.\nÎn curând, vestea despre talentul ei începu să se răspândească. Reprezentațiile Sonei captivau orice public, purtându-i pe spectatori pe aripile tristeții și ale fericirii și provocându-le sentimente de mândrie solemnă și senzații de pace absolută. În timp, interesul Lestarei față de acest instrument misterios crescu din ce în ce mai mult.\nAfundându-se în cărțile din bibliotecile Luminiștilor, Lestara începu să suspecteze că instrumentul Sonei era un etwahl, un artefact nespus de minunat și de rar, care data de dinainte de fondarea Demaciei. Dacă avea dreptate, atunci instrumentul era magic, iar legătura Sonei cu artefactul era un dar periculos. Lestara o imploră să nu spună adevărul nimănui, pentru a evita atenția nedorită a vânătorilor de magi.\nSona o ascultă, deși în sinea ei se întreba cum de un obiect care aduce oamenilor atât de multă alinare poate fi considerat o amenințare.\nCâțiva ani mai târziu, lordul Barrett Buvelle fu ucis la Porțile Plângerii, într-o bătălie cu forțele noxiene. Când Kahina preluă armele și sarcinile tatălui ei, Lestara hotărî cu inima grea că Sona trebuie să se întoarcă în Ionia, iar cele două se retraseră din angajamentele de la curte pentru a călători împreună acolo.\nÎn perioada de după război, o mare ''reconstrucție'' începuse pe Primele Pământuri, însă oamenii fuseseră copleșiți de ceea ce înduraseră, iar Sona își dădu seama că\nnu-și mai putea găsi un loc acolo. Astfel, își luă pentru a doua oară adio de la Ionia și se întoarse în Demacia alături de Lestara.\nChiar și-așa, noua ei casă nu era scutită de probleme. După asasinarea regelui Jarvan al III-lea, vânătorii de magi au dobândit o putere considerabilă, astfel că acum, mulți cetățeni nevinovați sunt persecutați pentru o presupusă legătură ascunsă cu magia.\nFiind crescută în două culturi deosebit de diferite, Sona pune din ce în ce mai mult la îndoială apartenența politică a familiei sale. Cu etwahlul în mâini, melodiile ei oferă nu doar alinare, ci apără și ceea ce ea consideră drept just și drept."
    },
    "Soraka": {
        "name": "Soraka",
        "region": "Targon",
        "image_url": "https://cmsassets.rgpub.io/sanity/images/dsfx7636/universe/b2796a7c60fc816f1bfc91f39495d3387cc43bbb-1215x717.jpg?accountingTag=LoL",
        "champ_url": "https://universe.leagueoflegends.com/ro_RO/champion/soraka/",
        "lore": "Cu multă vreme în urmă, pe când timpul însuși era încă tânăr, locuitorii tărâmului celest deveniseră din ce în ce mai îngrijorați cu privire la muritorii din Runeterra.\nAceste creaturi fragile deviaseră în moduri imprevizibile și primejdioase de la planurile țesute pentru ei de cei de deasupra lor. Sfaturile și semnele pe care le împletiseră în cerul nopții trecuseră neobservate sau, mai rău, fuseseră interpretate greșit de mințile simple ale oamenilor, ceea ce condusese la haos, incertitudine și suferință.\nNemaiputând asista la acest spectacol tragic, una dintre ființele celeste a hotărât să coboare pe tărâmul muritorilor și să dezlege nodurile din țesătura lumii lor. Această copilă a cerurilor a luat formă umană și, deși forța magiei care îi curgea prin vene îi mistuia trupul pe dinăuntru, știa că suferința ei va fi meritat, dacă reușea să îndrepte tot ce era distrus sau neterminat.\nAșa s-a născut Soraka, cea care a coborât din ceruri pentru a vindeca lumea muritorilor.\nCu toate astea, Soraka a aflat curând cât de crude puteau fi popoarele Runeterrei. De la câmpurile de luptă ale inevitabilelor războaie, până în cartierele mizerabile ale marilor orașe și dincolo de ele, la frontierele unde orașul se întâlnea cu sălbăticia, Soraka a văzut numai suferință, trădare și conflicte. Tot ce putea face era să privească neputincioasă cum, în ignoranța lor, muritorii destrămau destinul pe care și l-ar fi putut țese împreună. Poate pentru că viețile lor sunt prea scurte, gândise ea. Pur și simplu nu puteau distinge tiparele existenței.\nDar trăind la un loc cu ei și asemenea lor, încercând să îndrepte atât cât putea lucrurile... s-a întâmplat ceva incredibil.\nSoraka a deslușit apariția unui nou model de o complexitate uimitoare, întrețesut printre nodurile, firele și ițele răsucite ale marilor tipare ale destinului.\nFără să știe, în sălbăticia lor, muritorii își țeseau propriul destin. De sus, din tărâmul celest, păruse a fi doar haos. Dar binecuvântată de lumina stelelor împotriva trecerii timpului, Soraka a căpătat o perspectivă nouă și a putut contempla această lume în frumusețea ei aproape perfectă. Muritorii puteau fi teribil de cruzi, dar aveau și un potențial infinit pentru bunătate, iar cu gândul puteau cuprinde câte-n lună și în stele.\nSoraka și-a dat seama că sarcina ei nu era să repare sau să copieze tiparul celest. Deși o parte din ea tânjea după sentimentul de liniște dat de destinele inexorabile ale stelelor, știa în sufletul său că o astfel de soartă nu se potrivea lumii muritoare.\nAșa că și-a continuat misiunea cu și mai mult zel, hotărâtă să-i ajute pe cei pe care-i întâlnea să-și atingă potențialul. A încercat să inspire și să ghideze oamenii, nu să-i îndrepte către un destin anume, pentru ca fiecare muritor să-și poată descoperi singur soarta, în scurta scânteiere a vieții sale.\nDe-a lungul mileniilor, legendele despre copila astrelor s-au răspândit pe tot cuprinsul Runeterrei. Unele triburi din Freljord povestesc și acum de o străină venită de departe, o tămăduitoare cu un corn în frunte, care putea vindeca cele mai aprige degerături. În adâncurile de sub Zaun, umblă vorba că o vindecătoare cu pielea violet poate curăța plămânii celor afectați de Cenușă. În tulburata Ionie, cele mai vechi legende ale neamului vastayashai'rei amintesc de o clarvăzătoare care putea invoca lumina stelelor, pentru a vindeca răniții și a distruge vrăjmașii Primelor Pământuri.\nAcum, Soraka trăiește în piscurile vestice ale Targonului. Veghează asupra unui trib izolat de vastaya, pe care-l instruiește în arta vindecării; cu toate astea, nimeni nu știe ce a adus-o atât de aproape de mărețul munte sau cât timp va rămâne aici.\nPână acum, Soraka a privit nenumărate civilizații ajungând pe marginea prăpastiei și a înțeles că nu-i poate salva pe aceia care nu vor să fie salvați și că nu le poate arăta oamenilor ceea ce nu vor să vadă.\nCu toate astea, e hotărâtă să nu renunțe niciodată."
    },
    "Swain": {
        "name": "Swain",
        "region": "Noxus",
        "image_url": "https://cmsassets.rgpub.io/sanity/images/dsfx7636/universe/881860c2fe466f1f5b2f1775e352faa08d51de48-1920x1133.jpg?accountingTag=LoL",
        "champ_url": "https://universe.leagueoflegends.com/ro_RO/champion/swain/",
        "lore": "Născut într-una dintre familiile de patricieni care existau dinainte chiar ca Noxusul să-și ridice primele ziduri, Jericho Swain părea predestinat unei vieți privilegiate. Casele nobile jucaseră un rol-cheie în ascensiunea la putere a lui Boram Darkwill, bazându-și retorica pe faptul că adevărata putere a imperiului consta în moștenirea patriciană.\nCu toate acestea, multe dintre respectivele case nobile doreau să-și mărească influența, iar în timp au început să comploteze împotriva împăratului, unindu-se într-o societate secretă al cărei simbol era un trandafir negru. Swain le-a descoperit uneltirile și i-a executat personal pe cei mai importanți conspiratori. Printre ei se aflau și propriii lui părinți, ale căror șoapte despre o ''femeie palidă'' îl făcuseră să-și dea seama de primejdia ce bătea la ușa imperiului, pe care Swain îl considera mai important decât propria lui casă sau familie.\nMembrii societății căutau o forță, o voce lipsită de formă ale cărei ecouri se auzeau în încăperile întunecate ale Eternului Bastion. Un râs ce semăna cu croncănitul unui corb...\nCa răsplată pentru deconspirarea complotului, Swain a primit un post în armată și a ajuns să călătorească mai departe decât o făcuse vreodată. Alături de soldați, a descoperit că puterea imperiului nu se baza pe noxieni, așa cum crezuse până atunci, ci pe faptul că imperiul îi putea uni pe toți cetățenii săi, indiferent de origine. Pe front, un sclav dintr-o țară străină putea fi egalul unui mare nobil.\nCu toate astea, după fiecare luptă, Swain simțea un întuneric apăsător. Stoluri de corbi...\nDupă ce a eliminat pericolele ce pândeau la granița de vest a imperiului, Swain și-a consolidat reputația în Shurima, unde armata sa a clădit nenumărate noxtoraa deasupra nisipurilor. Însă, odată cu trecerea timpului, și-a dat seama că imperiul era mânat doar de lăcomie. Războaiele se întindeau pe prea multe fronturi, trupele căutau prea abitir artifacte magice și era din ce în ce mai clar că Boram Darkwill începuse să-și piardă mințile.\nCând Noxusul a invadat Ionia, Darkwill le-a ordonat armatelor sale să acționeze într-un mod și mai riscant decât de obicei, trimițând cete de război întregi să caute orice obiect despre care se spunea că putea prelungi viața. Astfel, numărul soldaților lui Swain a scăzut considerabil, iar o luptă directă cu inamicul ieșea complet din discuție. Într-un final, în lupta de la Placidium, generalul a crezut că a reușit să ademenească trupele locale într-o capcană, însă ceata sa de război a fost învinsă. Veteranii lui s-au retras în dezordine, iar Swain a fost rănit grav. Genunchiul i-a fost sfărâmat, iar tăișurile ioniene i-au retezat brațul stâng.\nÎn timp ce zăcea la granița dintre viață și moarte, un corb flămând a aterizat lângă el, iar Swain a simțit din nou acel întuneric familiar. Însă nu voia să i se lase pradă. Nu-și permitea s-o facă. Uitându-se în ochiul păsării, a văzut reflectat răul care sugruma inima Noxusului. Un trandafir negru. Femeia palidă... și împăratul-marionetă. Swain a înțeles că nu învinsese de fapt societatea secretă, care nu reușise să îl detroneze pe Darkwill. În schimb, îl ademenise pe împărat de partea ei și încerca acum să-l ucidă pe generalul care încercase să o distrugă.\nSwain a văzut totul nu în mintea corbului, ci datorită unei forțe mai puternice care acționa prin acesta. Și-a amintit de puterea pe care o căutau părinții lui, de ochii demonici care licăreau în întuneric...\nDupă ce a fost dat afară din armată pentru ''eșecul'' său și a ajuns să fie considerat doar un invalid, Swain s-a hotărât să descopere ce se ascundea cu adevărat în Eternul Bastion și a întâlnit o entitate antică, ce vâna muribunzi și se hrănea cu secretele lor, așa cum încercase să se hrănească și cu ființa lui. Swain a privit în adâncul acelei forțe întunecate și a văzut ceva ce nici măcar ea nu știa: că putea fi folosită la rândul ei.\nDupă mulți ani de pregătiri meticuloase și cu trupul vindecat de demonul din Eternul Bastion, Swain și aliații care-i mai rămăseseră au preluat controlul Noxusului într-o singură noapte. Swain însuși l-a zdrobit pe Darkwill chiar în fața supușilor săi, iar tronul a rămas gol.\nViziunea generalului pentru viitorul Noxusului era una a puterii prin solidaritate. După ce a retras cetele de război ce încă mai luptau în campaniile imposibile ale lui Darkwill, a înființat consiliul Trifarix, asigurându-se astfel că nimeni nu mai avea să conducă imperiul de unul singur. Acum, îi acceptă pe toți care jură credință imperiului – chiar și pe cei din Trandafirul negru, deși știe că aceștia încă mai complotează în secret împotriva lui.\nLa fel ca demonul pe care l-a supus voinței sale, Swain strânge informații de pretutindeni, știind că viitorul va aduce pericole mult mai mari decât cele de până acum. Cu toate astea, mulți noxieni se întreabă în șoaptă dacă întunericul care-i amenință nu e de preferat celui din inima lui Swain...\nCăci sacrificiile pentru binele Noxusului de-abia au început."
    },
    "Sylas": {
        "name": "Sylas",
        "region": "Demacia",
        "image_url": "https://cmsassets.rgpub.io/sanity/images/dsfx7636/universe/e653368823aa1fbaf7955ce92bca15a81abc8440-1920x1190.jpg?accountingTag=LoL",
        "champ_url": "https://universe.leagueoflegends.com/ro_RO/champion/sylas/",
        "lore": "Sylas din Dregbourne este un mag care a avut ghinionul de a se naște într-o familie de demacieni săraci. Deși făceau parte din cea mai joasă pătură socială, părinții lui credeau cu fermitate în idealurile patriei lor. Drept urmare, când au descoperit că Sylas e ''afectat'' de forțe magice, l-au convins să se prezinte în fața vânătorilor de magi și să se predea.\nDupă ce și-au dat seama că băiatul poate să detecteze magia, vânătorii au început să-l folosească pentru a-i identifica pe magii ascunși printre oamenii de rând. Pentru prima oară în viață, Sylas simțea că are un viitor, unul în slujba Demaciei, astfel că\nși-a îndeplinit sarcinile fără să crâcnească. Era mândru, dar se simțea singur – nu avea voie să discute decât cu supraveghetorii lui.\nDupă câțiva ani de muncă, Sylas și-a dat seama că magia era mult mai răspândită decât voiau demacienii să recunoască. Putea simți licărirea acestor forțe ascunse chiar și la cei bogați și influenți, deși unii dintre ei erau cei mai vocali adversari ai magiei. Dar, deși cei săraci erau pedepsiți pentru ''boala'' lor, elita părea deasupra legii; ipocrizia acestei situații îl făcuse pe Sylas să înceapă să se îndoiască de valorile regatului.\nÎn cele din urmă, dubiile au condus la un deznodământ fatal, când Sylas și supraveghetorii lui au descoperit un mag care trăia ascuns în inima naturii. Când a văzut că magul era doar o fetiță, lui Sylas i s-a făcut milă de ea. În momentul în care a încercat s-o protejeze de furia vânătorilor de magi, a atins-o din greșeală. Forța magică a fetei a început să curgă prin trupul lui Sylas, dar, în loc să-l ucidă, i-a ieșit din mâini în valuri sălbatice. Era un talent pe care nu știa că-l are; magia a ucis atunci trei oameni, inclusiv pe vânătorul de magi care-i fusese dascăl.\nȘtiind că va fi căutat pentru crimă, a fugit, devenind în timp unul dintre cei mai periculoși magi din Demacia. Când l-au găsit, vânătorii de magi nu i-au arătat pic de milă.\nDeși era doar un adolescent, Sylas a fost condamnat la închisoare pe viață.\nA fost întemnițat în adâncurile închisorii vânătorilor și obligat să poarte lanțuri făcute din petricită, materialul care bloca magia. Fără darul său magic, inima lui Sylas a împietrit, iar singura dorință a devenit să se răzbune pe cei care-l încarceraseră.\nDupă cincisprezece ani de chinuri, a început să fie vizitat de Luxanna, o tânără voluntară din gruparea Luminiștilor. Chiar și încătușat, Sylas și-a dat seama că fata era un mag extrem de puternic și, în timp, între cei doi s-a format o legătură secretă și neobișnuită. Sylas a învățat-o cum să-și controleze puterile, iar Lux i-a spus povești despre lumea din afara închisorii și i-a adus toate cărțile pe care le cerea.\nÎn cele din urmă, Sylas a reușit s-o convingă să-i aducă pe furiș un tom interzis: scrierile marelui sculptor Durand, în care descria folosirea petricitei.\nLucrarea i-a dezvăluit secretele acestei pietre lui Sylas. Era temelia sistemului de apărare demacian împotriva forțelor oculte, dar, după cum aflase Sylas, petricita de fapt nu suprima magia, ci o absorbea.\nDacă forța magică era încătușată în petricită, oare putea s-o elibereze...?\nAvea nevoie de o sursă de magie. Una ca Lux.\nDin păcate, fata nu-l mai vizita. Familia ei, membrii casei Crownguard, aflaseră de legătura lor, iar faptul că Lux încălcase legea ca să ajute un criminal îi înfuriase teribil. Fără nicio explicație, s-a hotărât că Sylas urmează să fie executat.\nÎn ziua execuției, Lux i-a implorat pe călăi să-l cruțe, dar nimeni n-a vrut s-o asculte. În momentul în care călăul a trecut de ea și a ridicat sabia, Sylas a reușit s-o atingă pe Lux. După cum bănuise, puterea ei inundase lanțurile de petricită. Cu ajutorul ei, Sylas a dezlănțuit o explozie imensă, în urma căreia doar tânăra Lux a mai rămas în viață.\nCând a părăsit închisoarea vânătorilor de magi, Sylas nu mai era un exilat, ci simbolul sfidător al demacienilor persecutați. În timpul călătoriilor lui secrete prin Demacia, a recrutat și alți magi exilați... Însă, cel mai probabil, Sylas a știut întotdeauna că nici măcar toată puterea lor laolaltă nu putea înlătura monarhia din Demacia.\nAstfel că Sylas și-a adunat cei mai devotați discipoli și câteva animale de povară. Împreună, au pornit către tundra înghețată din Freljord.\nAcolo, caută noi aliați și magia elementală de care vorbesc legendele străvechi, cu ajutorul cărora vrea să se întoarcă în Demacia, pentru a distruge sistemul despotic care i-a asuprit atât de mult timp pe cei asemenea lui."
    },
    "Syndra": {
        "name": "Syndra",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/f292e53a2a59925e3c10bc4ee9917f92d35aec03-1920x1080.jpg?accountingTag=LoL",
        "champ_url": "https://universe.leagueoflegends.com/ro_RO/champion/syndra/",
        "lore": "Pe când era doar o copilă în Navori, atenția Syndrei era deseori distrasă. Uneori, se rătăcea în frumusețea magică a vreunui heleșteu umbros sau rămânea cu privirea pe vreun șir de cărăbuși de zahăr de pe perete. Când nu-și termina treburile și cădea în visare, mama ei o certa cu asprime. Syndra era învinovățită pentru toate lucrurile mărunte care i se întâmplau familiei.\nFratele ei mai mare, Evard, o necăjea cel mai mult dintre toți. Deseori, Syndra fugea în locul ei preferat, lângă salcia-fantomă, un arbore sacru pentru cei din satul ei. Acolo, vorbea ore în șir cu salcia, căutând alinare. Într-o seară caldă de vară, Evard și prietenii lui au urmărit-o, fără ca ea să-și dea seama. Au râs de lacrimile ei copilăroase. A încercat să le ignore insultele, până când unul dintre ei a lovit-o cu un bulgăre de noroi.\nAtunci, Syndra nu și-a mai putut controla emoțiile. Mânia a erupt din ea, în forma unor sfere negre orbitoare, alimentate de angoasă și ură.\nPuterile sale magice fuseseră într-o stare latentă până atunci. Au izbucnit cu o forță explozivă; sferele au absorbit magia spirituală din jurul ei, secând salcia-fantomă de esența ei vitală. Cuprinși de spaimă, Evard și prietenii lui s-au retras când au văzut copacul contorsionându-se și înnegrindu-se.\nDupă dispariția salciei-fantomă, sătenii s-au temut că legătura profundă și străveche cu Spiritul Ioniei a fost ruptă și au dat vina pe familia Syndrei. Aceasta a fost obligată să se mute; acum, tuturor le era teamă de magia Syndrei.\nDupă o călătorie de luni de zile, au ajuns pe coastă, unde au întâlnit un preot sihastru numit Konigen. Acesta le-a povestit de insula pe care locuia, Fae'lor, unde îi antrena pe cei care doreau să-și poată controla magia sălbatică; familia Syndrei nu vedea altă opțiune pentru ea – sperau ca el s-o aducă pe calea cea bună. Tânăra Syndra a urcat treptele unui templu cioplit cu mult timp în urmă într-o stâncă întunecată, de unde se zărea marea. Deși îi era dor de viața ei de dinainte, a încercat să accepte învățăturile maestrului său și-a încercat din răsputeri să-și controleze emoțiile.\nCu toate astea, când după ani și ani, în loc să-și poată controla mai bine puterile, a observat că acestea scăzuseră ca intensitate, frustrările au acaparat-o. Konigen obișnuia să mediteze singur în fiecare dimineață și n-o mai învăța nimic nou, așa că a hotărât să-l confrunte. Cuprins de epuizare, acesta i-a mărturisit că îi estompa în mod intenționat puterile, spre binele ei. O asemenea energie negative avea efecte bizare și imprevizibile asupra realității, depășind abilitățile de mentor ale lui Konigen.\nSyndra s-a simțit trădată, mai mult ca oricând. Konigen a încercat s-o liniștească, dar asta a înfuriat-o și mai tare. În acea clipă, Syndra și-a dezlănțuit răzbunarea.\nFundația templului a început să se zdruncine. Lumina dimineții a părut să se estompeze. Syndra s-a înălțat de la pământ, fierbând de mânie. A înșfăcat sfere întunecate din aer și le-a aruncat prin corpul mentorului ei, forțându-l să-i simtă toată indignarea în timp ce-și dădea duhul.\nTavanul a cedat, iar grădinile sacre au fost îngropate. Syndra și-a îndreptat atenția către restului templului, trimițând unde de șoc prin Fae'lor și asimilând magia pură din esența insulei.\nNicăieri în Ionia nu mai fusese dezlănțuită o asemenea energie negativă, iar Spiritul Ioniei a-ncercat s-o oprească. Pământul de sub Syndra s-a despicat și a tras-o într-o cavernă subterană, unde rădăcini groase au imobilizat-o într-un bazin cu apă vie, pentru a-i suprima puterile, cufundând-o într-un somn magic.\nSyndra a petrecut un timp îndelungat în vise. Majoritatea lumii a uitat de existența ei.\nRăzboiul cu imperiul noxian i-a divizat pe ionieni, iar Syndra a fost trezită în cele din urmă de către cei care păziseră insula Fae'lor în trecut. Unii au vrut s-o ucidă, iar alții au sperat că i-ar putea ajuta împotriva Noxusului; cu toate astea, Syndra a dezlănțuit haosul asupra tuturor. N-avea de gând să fie un pion în jocul altora. A distrus zidurile fortăreței construite deasupra închisorii ei insulare și s-a înălțat la ceruri, alături de cel mai măreț turn.\nNimeni n-avea s-o mai subjuge. Niciodată."
    },
    "Tahm kench": {
        "name": "Tahm kench",
        "region": "Runeterra",
        "image_url": "https://cmsassets.rgpub.io/sanity/images/dsfx7636/universe/d91032cb4c9d79b936a5de191e3e4465986c6994-1215x717.jpg?accountingTag=LoL",
        "champ_url": "https://universe.leagueoflegends.com/ro_RO/champion/tahmkench/",
        "lore": ""
    },
    "Taliyah": {
        "name": "Taliyah",
        "region": "Shurima",
        "image_url": "https://cmsassets.rgpub.io/sanity/images/dsfx7636/universe/0c12d269b7ef51c4b52eee81713e372e4405650f-1215x717.jpg?accountingTag=LoL",
        "champ_url": "https://universe.leagueoflegends.com/ro_RO/champion/taliyah/",
        "lore": ""
    },
    "Talon": {
        "name": "Talon",
        "region": "Noxus",
        "image_url": "https://cmsassets.rgpub.io/sanity/images/dsfx7636/universe/c32976e06ac05ca62ee2516d6f572a367c57da2c-1215x717.jpg?accountingTag=LoL",
        "champ_url": "https://universe.leagueoflegends.com/ro_RO/champion/talon/",
        "lore": "Primele amintiri ale lui Talon sunt străbătute de întunericul din galeriile subterane noxiene și de zgomotul liniștitor al unui tăiș de sabie. Nu ține minte să fi avut vreodată o familie, să fi simțit cândva căldură sufletească sau bunătate. Însă nu și-a dorit niciodată altceva decât să audă zăngănitul banilor furați și să aibă siguranța unui perete solid în spate. Talon a supraviețuit doar datorită minții și mâinilor sale iuți, câștigându-și traiul așa cum a putut în mahalalele Noxusului. N-a trecut mult înainte ca alții să-i observe măiestria de spadasin și să-l considere un pericol, iar ghildele orașului au angajat asasini care să-i trimită un mesaj: să li se alăture... sau să fie ucis. Drept răspuns, Talon a aruncat cadavrele ''mesagerilor'' în șanțul care înconjura orașul\nPrimilor asasini le-au urmat și alții, din ce în ce mai periculoși, până când într-o zi Talon și-a întâlnit egalul, un inamic puternic, capabil să-i întoarcă fiecare lovitură. Spre surprinderea sa, Talon a fost dezarmat și a ajuns la un pas de moarte; în acel moment, asasinul și-a dezvăluit adevărata identitate: nu era nimeni altul decât Generalul Du Coteau. Generalul l-a pus să aleagă: moartea sau înrolarea ca agent al Înaltului Comandament din Noxus. Talon a ales viața, cu condiția să îl servească doar pe Du Couteau, deoarece nu putea respecta decât ordinele unui om pe care nu îl putea înfrânge.\nTalon a rămas în umbră și a executat misiuni secrete la ordinele lui Du Couteau, mergând oriunde trebuia, din ținuturile înghețate ale Freljordului până în inima Demaciei. Când generalul a dispărut fără urmă, Talon s-a gândit o clipă să-și recâștige libertatea, însă ajunsese să-l respecte enorm pe Du Couteau, după atâția ani în care îi stătuse alături. Obsedat să descopere unde se afla generalul, a pornit pe urma celor vinovați de dispariția acestuia."
    },
    "Taric": {
        "name": "Taric",
        "region": "Targon",
        "image_url": "https://cmsassets.rgpub.io/sanity/images/dsfx7636/universe/08e9f794f7bb45bf947e2196cca27b1abb5959f8-1215x717.jpg?accountingTag=LoL",
        "champ_url": "https://universe.leagueoflegends.com/ro_RO/champion/taric/",
        "lore": "Pentru nobilii apărători ai Demaciei, viața de zi cu zi reflectă devotamentul altruist față de idealurile familiei regale și ale patriei. Când a fost chemat ca să-și îndeplinească datoria militară, o tradiție pentru familia lui, Taric nici nu s-a gândit să refuze, deși nu știa exact pe cine și ce urma să protejeze.\nTânărul războinic s-a antrenat asiduu și s-a dovedit a fi un luptător deosebit de talentat. Chiar și așa, în puținele ore libere, a reușit să găsească alte modalități prin care să-și servească patria. Alături de Luminiști, a avut grijă de bolnavi și a reconstruit casele distruse de inundații. Folosindu-și talentul creativ, i-a ajutat pe zidari și pe meșteșugari să ridice monumente dedicate gardianului înaripat și idealurilor pe care le întruchipa acesta.\nO operă de artă. O viață de străin. Pentru acele lucruri, merita să lupte pentru Demacia. Taric le considera pe fiecare frumoase, fragile și demne de a fi salvate.\nDin fericire, farmecul lui dezarmant și bunătatea înnăscută l-au ajutat să ignore criticile venite din partea celorlalți soldați sau a comandamentului. A reușit să crească în rang, ba chiar a luptat alături de tânărul Garen Crownguard.\nÎn mod ironic, exact modestia acestei ascensiuni i-a adus eventual declinul, cel puțin în privința Demaciei.\nDupă ce a fost promovat și s-a alăturat Avangardei Neînfricate, a fost nevoit să respecte niște standarde mult mai stricte ca înainte. Nu mai avea voie să cutreiere codrii în căutarea vreunui animal nemaivăzut, să chiulească de la antrenamente ca să asculte trubadurii din taverne și nici să sară peste cozile de la inspecții pentru a privi mantia argintie a nopții care se lăsa peste ținuturile sălbatice. Taric a început să nu-și mai găsească locul, iar la scurt timp a fost acuzat de indisciplină.\nGaren l-a rugat să-și revină și să-și facă datoria. Văzuse că Taric avea potențialul de a deveni unul din cei mai mari eroi ai Valoranului, dar i se părea că nu îi pasă nici cât negru sub unghie de destin sau de țara lui.\nPentru a-l salva de la retrogradare, Garen l-a pus să-l servească pe\nCăpitanul-de-Săbii al Avangardei, deși schimbarea nu-i încânta deloc pe cei doi bărbați. Cu toate astea, când Căpitanul a fost ucis în luptă împreună cu gărzile sale personale, s-a aflat că Taric își abandonase postul, iar unii spuneau că îl zăriseră hoinărind printre ruinele unui templu din apropiere.\nNu mai era nimic de făcut. Muriseră zeci de războinici, iar Taric urma să plătească cu viața pentru asta.\nVrând să-și scape prietenul, Garen a intervenit în favoarea lui. După ce a fost desemnat Căpitan-de-Săbii, l-a condamnat pe Taric la ''Coroana de piatră''; conform celor mai vechi tradiții din Demacia, trebuia să urce Muntele Targon, o sarcină din care doar câțiva scăpaseră vreodată cu viață.\nDeși obiceiul le permitea de obicei celor dezonorați să fugă din Demacia și să înceapă o altă viață în exil, Taric s-a suit pe prima corabie care mergea spre sud și a jurat că-și va ispăși păcatele.\nDe nenumărate ori, urcușul pe munte aproape că i-a răpus atât mintea, cât și trupul. Dar Taric a ales să ignore durerea și spectrele camarazilor care muriseră și a trecut cu bine de toate încercările pe care Targonul i le-a pus în față. Pe măsură ce se apropia de vârful muntelui, Taric a fost asaltat de un val nesfârșit de viziuni ale distrugerii...\nBiblioteca de Alabastru s-a înălțat înaintea lui, mistuită de flăcări, iar Taric s-a avântat în infern ca să recupereze poeziile lui Tung. A urlat cuprins de o furie neputincioasă văzând cum ultimul cerb al viselor a fost încolțit de Santinele Ghețurilor și s-a aruncat în Abisul Urletelor; apoi a plonjat după el, încercând cu disperare să-l salveze. Ajuns în fața porților Eternului Bastion, s-a prăbușit în genunchi, văzând trupul mutilat al lui Garen atârnând de o spânzurătoare... Apoi, și-a ridicat scutul și a luat cu asalt trupele Noxusului.\nCând viziunile au luat sfârșit, Taric și-a dat seama că ajunsese în vârf... și că nu mai era singur. În fața lui se afla o ființă cu trup de om, dar cu trăsături aproape cristaline, create parcă din lumina stelelor, și cu o voce dintr-o mie de șoapte care-l tăiau pe Taric asemenea lamelor.\nFiința i-a dezvăluit adevăruri pe care Taric le intuise dintotdeauna. Fără să-și dea seama, Taric se pregătise întreaga viață pentru noul lui rol, iar fiecare decizie îl adusese mai aproape de vârful Muntelui Targon.\nÎn războaiele ce aveau să vină, avea să slujească drept scut al Valoranului.\nRenăscut ca Aspect al Protectorului și înarmat cu puteri inimaginabile pentru majoritatea muritorilor, Taric și-a acceptat noua menire de gardian al întregii lumi."
    },
    "Teemo": {
        "name": "Teemo",
        "region": "Orașul bandle",
        "image_url": "https://cmsassets.rgpub.io/sanity/images/dsfx7636/universe/cbec5c5ced03b21b745997294e4a391d77cf6720-1920x1080.jpg?accountingTag=LoL",
        "champ_url": "https://universe.leagueoflegends.com/ro_RO/champion/teemo/",
        "lore": "Pe onoarea mea de cercetaș, jur:\nSă ajut toate vietățile să trăiască și să crească\nSă le fiu prieten tuturor celor care au nevoie de mine\nSă cercetez fiecare piatră și fiecare copac\nSă fiu cinstit, bun la suflet, curajos și onorabil\nSă fac tot ce îmi stă în putință în orice situație\nSă abordez fiecare provocare cu înțelepciune și curaj\nSă las lumea într-o stare mai bună decât am găsit-o\nJur să respect tradițiile cercetașilor din Bandle\nȘi să apăr yordelii în fiecare zi!\n– jurământul cercetașilor din Bandle\n\nTeemo e cercetaș de când se știe, sărind din portal în portal prin toată Runeterra ca să-i găsească pe cei care au nevoie de ajutorul lui (insigna 131: ''Ajută un străin''), să se împrietenească cu ființe noi (insigna 389: ''Adoptă un animăluț'') sau să descopere specii noi și stranii de ciuperci (insigna 248: ''Expert în micologie''). Cea mai mare bucurie a lui Teemo este să câștige insigne de cercetaș în timp ce-și petrece zilele căutând noi aventuri. Așa a ajuns Teemo cel mai decorat cercetaș din Bandle al tuturor timpurilor.\n\nRegula cercetașilor din Bandle numărul 154: Nu te teme de necunoscut!\n\nCând ceilalți yordeli au văzut câte lucruri a reușit Teemo să facă, devotamentul și entuziasmul lui i-au inspirat să devină și ei cercetași Bandle. De la un cercetaș novice cu un vis mare, Teemo a ajuns să-i decoreze cu insigne pe cercetașii începători și să creeze noi copii ale manualelor cu regulile cercetașilor pentru călătoriile lor prin Runeterra (din fericire, le-a învățat pe dinafară înainte să-și piardă manualul undeva în apele din sudul Insulelor Șerpilor în timp ce învăța să facă noduri marinărești).\n\nRegula cercetașilor din Bandle numărul 13: Fiecare zi e o aventură. Asigură-te că ești gata de orice!\n\nDupă ce un cercetaș începător i-a întrebat pe yordelii din Runeterra ce părere au despre contribuțiile cercetașilor din Bandle (insigna 567: ''Cercetare de piață''), toți i-au răspuns că, datorită calităților de lider ale lui Teemo, toată lumea a ajuns să-i adore pe cercetași:\n\n''Teemo e UN TIP PE CINSTE. Odată, am văzut cum a reușit să oprească o herghelie de cai sălbatici care scăpase de sub control. A fost extraordinar!''\n– Ava, cercetaș din Bandle\n\n''Cercetașii din Bandle au evoluat mult. Cu ceva timp în urmă, au organizat un festival imens, cu chestii plutitoare și tot tacâmul. A fost minunat. M-au lăsat chiar și pe mine să lansez câteva artificii!''\n– Tristana, țintașul din Bandle\n\n''Țin mult la cercetași, cu misiunile, insignele și ambiția lor de aventurieri! Chiar lăcrimez un pic când mă gândesc la ei.''\n– Corki, bombardierul curajos\n\n''Ce @#$%*^ sunt cercetașii din Bandle?''\n– Kled, maior-comodor al Primei Legiuni din divizibilitatea a treia, dublu amiral din artileria de avangardă\n\nPrintre realizările lui Teemo se numără și popularizarea biscuiților din Bandle, care acum fac parte din echipamentul standard al tuturor cercetașilor ajunși în Runeterra. Biscuiții au peste o sută de arome captivante și unice, precum:\n\n– Poro-Snax\n– brânză veche\n– fruct de nectar\n– carne!\n– mugurii spiritelor (ediție limitată)\n– șobolan\n– foitaj din Helia (aromă scoasă de pe piață)\n– nisip din Shurima\n– și multe altele!\n\nAcum, Teemo încearcă să-și îndeplinească propriile misiuni. Printre ultimele lui reușite se numără revitalizarea unei specii de ciuperci explozive aflate pe cale de dispariție și eliberarea unor baziliști simpatici dintr-o tabără de război noxiană (păreau tare triști în cuștile alea!). În plus, face și muncă de cercetare pentru a descoperi originile cercetașilor din Bandle și identitatea fondatorilor acestui ordin. Cine a creat prima insignă? Cine a scris prima regulă? Oare să fi fost chiar Teemo, care și-a pierdut amintirile în negura timpului? Chiar nu-și aduce aminte! Indiferent de misiune, Teemo respectă cu sfințenie jurământul cercetașilor (''Jur să respect tradițiile cercetașilor din Bandle și să apăr yordelii în fiecare zi.'')."
    },
    "Thresh": {
        "name": "Thresh",
        "region": "Insulele umbrelor",
        "image_url": "https://cmsassets.rgpub.io/sanity/images/dsfx7636/universe_live/81ee3c3a300d102ecd650a0fb8e57738b12ead78-1215x717.jpg?accountingTag=LoL",
        "champ_url": "https://universe.leagueoflegends.com/ro_RO/champion/thresh/",
        "lore": "Spiritul sinistru cunoscut sub numele de Thresh a fost odată un om simplu, însă pe deplin tulburat. Într-o epocă demult apusă, fusese un temnicer de rang mărunt, aparținând unui ordin devotat colecționării și protejării cunoașterii oculte. Ordinul fusese înființat pe Insulele Binecuvântate, care erau ascunse și protejate de lumea exterioară de negurile palide ale magiei.\nPentru a-l răsplăti pe Thresh pentru anii de-a lungul cărora îi slujise, mai-marii ordinului i-au dat în grijă tainițele de sub orașul Helia, unde țineau ascunsă o colecție vastă și secretă de artefacte periculoase. Thresh era cum nu se poate mai potrivit sarcinii, dată fiind voința sa de fier și meticulozitatea de care dăduse dovadă. Însă chiar și-așa, apetitul său pentru cruzime îi îngrijorase semenii. Deși tendințele sale nu se manifestaseră încă în moduri criminale – sau cel puțin nimic nu putuse fi dovedit – mulți îl ocoleau.\nCurând, Thresh a înțeles că primise o slujbă care îl izolase de ceilalți și care îl împiedica să obțină recunoașterea pe care și-o dorea și simțea că o merita. Anii petrecuți în singurătate au început să-și spună cuvântul, iar pe măsură ce a continuat să străbată coridoarele întunecate, însoțit doar de felinarul său și de gândurile răzbunătoare, Thresh a devenit și mai gelos și înverșunat.\nȘansa lui s-a arătat în momentul în care armatele unui rege nebun au reușit să răzbată prin neguri, ajungând pe malurile Insulelor Binecuvântate.\nThresh s-a delectat în secret cu priveliștea masacrului care a urmat. Regele invadator voia cu orice preț să-și învie regina – iar Thresh l-a condus cu bună știință la mitica apă a vieții.\nNumai celor mai mari membri ai ordinului le era permis să intre în catacombele ascunse care adăposteau apa fermecată. Însoțit de cei mai aprigi războinici, regele\ni-a masacrat pe gardienii acelui loc sacru, iar Thresh s-a bucurat din plin de spectacolul sângeros. Credea că în sfârșit va primi ceea ce i se cuvenea.\nDoar cei care au fost de față știu cu adevărat ce s-a întâmplat în clipa în care regele a scufundat trupul neînsuflețit al reginei sale în apa vieții, dar ce-a urmat a schimbat soarta Runeterrei pentru totdeauna.\nUn val catastrofal de energie întunecată a izbucnit din caverne, învăluind Helia și răspândindu-se pe tot cuprinsul Insulelor Binecuvântate, iar negura albă care protejase locuitorii a devenit neagră și ostilă. A ucis tot ce a atins, însă spiritele morților n-au putut să treacă dincolo, ci au rămas suspendate undeva între viață și moarte, într-un purgatoriu teribil. Thresh s-a numărat printre primii care și-au pierdut viața... dar, în timp ce alții urlau în agonie, temnicerul a savurat din plin momentul.\nDupă Cataclism, Thresh a reapărut sub forma unei monstruozități fantomatice, încântat de ocazia de a-și continua experimentele crude, fără să se teamă de consecințe și neîncătușat de limitele mortalității.\nDe-a lungul deceniilor și secolelor care-au urmat, înfățișarea sa supranaturală s-a schimbat treptat, ajungând să oglindească răutatea și cruzimea care îi măcinaseră dintotdeauna inima. Spre amuzamentul lui, Thresh și-a dat seama că cele mai multe spirite prinse în Negura Întunecată nu mai știau cine fuseseră înainte – nici măcar cei mai puternici dintre invadatori, de exemplu Hecarim sau Ledros – în timp ce puterea lui continua să crească.\nMânat de ură și de disprețul profund față de cei pe care îi consideră slabi, Thresh se delectează torturându-și victimele, iar cu cât acestea suferă mai mult, cu atât e mai încântătoare tortura. Indiferent de cât de puternică le e voința, hotărârea sau credința, Thresh le distruge încetul cu încetul, învățându-le fricile și slăbiciunile și jucându-se cu ele până în ultima clipă. Numai atunci când viețile le sunt zdrobite, când cei dragi sunt smulși de lângă ele, când nu mai au niciun țel și nicio speranță, lanțurile cu cârlig ale lui Thresh le cuprind în strânsoarea lor nemuritoare.\nȘi nici măcar atunci nu-și găsesc eliberarea, căci Thresh le smulge sufletele și le întemnițează în felinarul său blestemat, unde devin martorele eterne ale faptelor sale mârșave.\nDe-a lungul timpului, un singur suflet a reușit să scape din temnița lui Thresh.\nSenna, una dintre detestatele ''Santinele ale Luminii'', a fost ucisă după ce s-a luptat cu Thresh într-un cavou uitat de lume. Înnebunit de durere, soțul ei, Lucian, l-a urmărit pe temnicer ani întregi, devenind obsedat de vânătoare și lăsându-se mistuit aproape în întregime de durere și de setea de răzbunare. Thresh era profund încântat de agonia lui Lucian.\nCu toate astea, înainte să-i poată fura sufletul, acesta i-a spart felinarul, iar Senna a fost eliberată.\nPuterea legăturii dintre cei doi muritori l-a intrigat pe temnicer, așa că i-a lăsat să se bucure de această victorie măruntă și lipsită de însemnătate, știind prea bine că jocul lor de-a lumina și întunericul e încă departe de final..."
    },
    "Tristana": {
        "name": "Tristana",
        "region": "Orașul bandle",
        "image_url": "https://cmsassets.rgpub.io/sanity/images/dsfx7636/universe/1c1cbd9b934a2c5ff23e5340ca774f62712d28f4-1215x717.jpg?accountingTag=LoL",
        "champ_url": "https://universe.leagueoflegends.com/ro_RO/champion/tristana/",
        "lore": "La fel ca majoritatea yordelilor, și Tristana a fost mereu fascinată de universul de dincolo de Orașul Bandle. A străbătut lumea în lung și în lat, iar locurile, oamenii și creaturile pe care le-a întâlnit au umplut-o de entuziasm și de uimire. Cu ajutorul unor căi ascunse, știute doar de yordeli, a explorat tărâmul fizic fără să se lase văzută prea des.\nA fost martoră la o mulțime de minunății care i-au tăiat răsuflarea. A văzut trolii ghețurilor mergând pe drumurile lor lungi de pe sloiurile de gheață din nordul îndepărtat, pe sub aurora multicoloră. A privit uimită cum corăbiile de război se făceau bucăți una pe alta, în timpul aprigelor lupte navale. A văzut cum armate numeroase mărșăluiau la unison și cu precizie – un concept incredibil de ciudat pentru un yordle! – de-a lungul nisipurilor nesfârșite din sud.\nDar călătoriile lipsite de griji ale Tristanei au luat sfârșit în ziua în care a fost martoră la distrugerea unui codru fermecat. Codrii fermecați erau impregnați cu magia portalurilor din jur, fiind adevărate sanctuare pentru yordelii din întreaga lume. Tristana moțăia liniștită în razele calde ale soarelui, când zgomotul copacilor căzând și arzând a trezit-o din reverie. Niște briganzi îmbrăcați în armuri, conduși de un vrăjitor învăluit în energie întunecată, devastau pădurea cu făclii și cu topoare.\nÎngrozită, Tristana s-a ascuns. Vrăjitorul și-a concentrat puterile pe portalul din inima pădurii și a rostit o incantație. Aproape asurzită, Tristana a privit calea spre celălalt tărâm prăbușindu-se pentru totdeauna. Valurile de șoc ale distrugerii s-au resimțit până și în Orașul Bandle, umplându-i pe yordeli de deznădejde.\nTristana nu mai trăise niciodată o asemenea durere și se simțea foarte vinovată că nu făcuse nimic ca să-i oprească pe oameni. A decis că nu avea să mai lase niciodată să se întâmple așa ceva. În acel moment, a jurat să apere codrii fermecați și pe ceilalți yordeli.\nFelul în care muritorii protejează lucrurile la care țin a fascinat-o dintotdeauna pe Tristana. Deși nu înțelegea de ce păzeau metale lucioase sau ziduri din piatră, le-a respectat mereu metodele și a decis să le copieze. Sub privirile curioase ale altor yordeli, Tristana a început să patruleze granițele Orașului Bandle cu o expresie gravă pe chip, mereu cu ochii în patru după pericol. Și-a poreclit mâncarea ''rații'' și și-a impus intervale stricte pentru odihnă și pentru relaxare.\nDar ceva tot lipsea. Văzuse multe invenții uimitoare în călătoriile ei, printre care și tunurile cu pulbere neagră din Bilgewater. Inspirată de acestea, a început să adune prețioasele discuri de metal ale oamenilor, până când a avut destule pentru o armă potrivită cu statura ei.\nCu un zâmbet ștrengăresc, a poreclit-o Boomer.\nDe atunci, Tristana apără codrii fermecați de toate amenințările. În junglele din Insulele Șerpilor, a intervenit într-un conflict dintre băștinași, poporul Buhru și niște vânători de comori veniți din Valoran. Cele două tabere se apropiaseră prea mult de un portal ascuns, așa că Tristana a sărit în mijlocul oamenilor și i-a pus pe fugă cu ajutorul lui Boomer. În deșerturile dogoritoare de la granița Shurimei, o creatură terifiantă din Vid începuse să consume o oază cu codri fermecați, așa că Tristana a ucis-o, forțând-o să înghită o bombă.\nÎn timp, Tristana a devenit o legendă în Orașul Bandle și, recent, o mulțime de yordeli au început să-i imite disciplinatul stil de viață – cel mai mulți, fără succes. Mai mult, unii dintre ei l-au rugat pe Rumble, un inventator care încearcă mereu să câștige admirația Tristanei, să le facă niște arme care să semene cu Boomer. Deși Tristanei i se pare că situația e oarecum jenantă, a ajuns la concluzia că, dacă vor să apere căile ascunse către Orașul Bandle, trebuie s-o facă așa cum se cuvine. Drept urmare, a început să-i antreneze pe noii recruți, care și-au luat numele de Artileriștii din Bandle.\nChiar și așa, Tristana alege deseori să patruleze singură prin pustietăți, nu numai pentru a proteja codrii, dar și pentru a scăpa de noii și enervanții ei ucenici."
    },
    "Trundle": {
        "name": "Trundle",
        "region": "Freljord",
        "image_url": "https://cmsassets.rgpub.io/sanity/images/dsfx7636/universe/b4171832dc2ac886f2240e723ab9d07e5335f538-1215x717.jpg?accountingTag=LoL",
        "champ_url": "https://universe.leagueoflegends.com/ro_RO/champion/trundle/",
        "lore": "Trolii sunt niște creaturi masive și violente, care trăiesc în cele mai aspre ținuturi din Runeterra. Nu sunt chiar invulnerabili, însă au o constituție robustă și se vindecă mai repede decât oamenii sau alte rase muritoare, ceea ce înseamnă că pot îndura temperaturi extreme și au nevoie de mult mai puține resurse decât alte creaturi. Probabil acesta este principalul motiv pentru care unele dintre cele mai mari triburi își duc încă veacul prin munții din Freljord.\nTrundle s-a născut într-o peșteră murdară, având încă cincisprezece frați și surori. Însă vremurile erau grele, iar dintre ei, doar șapte au crescut și-au ajuns să se alăture cetei de război a căpeteniei... iar după prima iarnă de prădat și jefuit, au mai rămas doar trei.\nÎn timp ce războinicii se ospătau, căpetenia lor și-a declarat intenția de a prăda din nou aceleași pământuri. Toți aveau să se teamă de ei, ceea ce făcea lucrurile tot mai ușoare.\nÎncruntându-se, Trundle s-a ridicat și s-a împotrivit planului. Cei pe care îi jefuiseră deja nu mai aveau nimic, însă dacă îi atacau iarna următoare, când aveau grânarele pline și animalele în grajduri, cu siguranță aveau să se întoarcă cu o pradă considerabilă.\nCeilalți troli n-au părut să fie de acord. Au scrâșnit din dinți și s-au scărpinat în cap, încercând să înțeleagă ce voia să spună Trundle. Oare era laș? Oare îi intrase frigul în creier și i-l înghețase? Căpetenia l-a alungat de pe munte, azvârlind cu pietre după el. N-avea nici timp, nici loc pentru astfel de neghiobi.\nȘtiind că nu avea să fie primit cu brațele deschise nicăieri, Trundle s-a aventurat departe de locurile sale de baștină. A evitat triburile de troli împrăștiate de-a lungul tundrei și a avut grijă să nu dea nas în nas cu vreun yeti de pe platourile muntoase. Pe timpul nopții, privea stelele și-și aducea aminte de poveștile pe care le auzise când era copil, legendele despre Grubgrack cel Înțelept și alți regi troli din vechime, care se închinaseră vechilor zei și care primiseră în schimb arme puternice, drept simboluri ale dreptului lor de a conduce lumea.\nÎntr-una din zile, Trundle a dat peste o fisură adâncă în pământ. Deși fusese bucuros să găsească un adăpost, și-a dat seama la scurt timp după că fisura era de fapt intrarea într-un labirint de canioane, mai vast și mai adânc decât munții de deasupra.\nIar acolo, pe fundul acelui abis, a întâlnit-o pe vrăjitoarea ghețurilor.\nÎl aștepta pe un lac înghețat și strălucitor, înconjurată de oameni firavi, înveșmântați în blănuri și armuri de metal. Vrăjitoarea ghețurilor l-a întrebat cum de reușise să ajungă acolo, chiar în inima împărăției sale, și cum de putea să pășească pe lacul ei.\nCând Trundle s-a uitat în jos, a văzut că gheața de sub el era mai întunecată decât cerul nopții. Nu înțelegea cum era cu putință așa ceva.\nVrăjitoarea ghețurilor i-a spus că era special, că era un ''Vlăstar al Gheții'', ceea ce însemna că trebuia să rămână alături de ea. Dar Trundle nu voia să rămână acolo. I-a povestit vrăjitoarei despre cum fusese alungat de căpetenia tribului său și despre dorința sa de a găsi o armă strașnică și de a deveni un rege măreț, precum Grubgrack. Nu mică i-a fost mirarea când vrăjitoarea a înțeles și i-a oferit un ciomag uriaș din gheață, numit ''Sfarmă-oase''. Putea în sfârșit să devină regele trolilor și să formeze o alianță cu tribul de oameni al vrăjitoarei.\nA primit arma, apoi a pornit înapoi către casă.\nCând a ajuns la tribul său, căpetenia i-a râs în față... dar Trundle l-a pocnit în cap cu ''Sfarmă-oase'' și l-a redus la tăcere. Într-o secundă, magia din ciomag l-a înghețat bocnă pe bătrânul trol și, cu încă o lovitură, Trundle l-a spulberat într-o mie de cioburi.\nCuprinși de uimire și admirație, ceilalți troli i-au ascultat poveștile despre vrăjitoarea ghețurilor și despre alianța promisă. Trundle era deștept. Trundle fusese ales să mânuiască puterea gheții. Trundle era noul lor rege.\nCu Trundle în fruntea tribului, vremea trolilor va veni în curând."
    },
    "Tryndamere": {
        "name": "Tryndamere",
        "region": "Freljord",
        "image_url": "https://cmsassets.rgpub.io/sanity/images/dsfx7636/universe/8970e87a25dae74a9f48448fe2fa984f20c49a46-1215x717.jpg?accountingTag=LoL",
        "champ_url": "https://universe.leagueoflegends.com/ro_RO/champion/tryndamere/",
        "lore": ""
    },
    "Twisted fate": {
        "name": "Twisted fate",
        "region": "Bilgewater",
        "image_url": "https://cmsassets.rgpub.io/sanity/images/dsfx7636/universe/ccfc7af0638ea63366f9ecb156b38919f0e1e515-1215x717.jpg?accountingTag=LoL",
        "champ_url": "https://universe.leagueoflegends.com/ro_RO/champion/twistedfate/",
        "lore": ""
    },
    "Twitch": {
        "name": "Twitch",
        "region": "Zaun",
        "image_url": "https://cmsassets.rgpub.io/sanity/images/dsfx7636/universe/643dd74ace9a448d80783d98d584e77ce2fa9625-1215x717.jpg?accountingTag=LoL",
        "champ_url": "https://universe.leagueoflegends.com/ro_RO/champion/twitch/",
        "lore": "Deși Twitch este un șobolan purtător de boli, este un împătimit al mizeriei de toate felurile. În urma unor mutații, străbate în două picioare sistemul de canalizare din Zaun, căutând comori pe care doar el pune preț. Paranoic și înarmat cu o arbaletă chimică, Twitch se bucură să-și murdărească prostul renume construindu-și un tron de deșeuri în regatul gunoaielor și plănuind neîncetat cum să distrugă omenirea."
    },
    "Udyr": {
        "name": "Udyr",
        "region": "Freljord",
        "image_url": "https://cmsassets.rgpub.io/sanity/images/dsfx7636/universe/b0994c859b52c86c12a5bb57a7b22e1c3b9b70c0-1974x1087.jpg?accountingTag=LoL",
        "champ_url": "https://universe.leagueoflegends.com/ro_RO/champion/udyr/",
        "lore": "Atunci când luna plină se ridică roșie ca sângele pe cerul iernatic din Freljord, purtătorii spiritelor știu că s-a mai născut un copil care va face parte dintre ei, un suflet aflat în comuniune cu sălbăticia și cu tărâmul și care va purta spiritul ce se potrivește cel mai bine inimii lui. În noaptea nașterii lui Udyr, luna stacojie nu sugera că s-ar fi întâmplat ceva diferit.\nNimic nu spunea că Udyr era deja cel mai puternic purtător al spiritelor care se născuse vreodată.\nToate ființele au spirit, fie că sunt oameni, animale sau plante, indiferent dacă sunt morți, vii sau chiar lipsite de moarte. Dar spre deosebire de ceilalți purtători ai spiritelor, Udyr avea puterea de a simți nu doar un singur tip de spirit, ci pe toate. Nevoile și dorințele tuturor celor din jurul său îi inundau mintea, asurzindu-l cu vacarmul lor.\nPărinții săi nu știau cum să-l ajute. Războinica-mamă a tribului a chemat alți purtători ai spiritelor să-l antreneze pe băiat, dar toți spuneau același lucru: învățăturile purtătorilor spiritelor îl puteau ajuta să se deschidă față de spirite, nu și să se închidă.\nPrima oară când tânărul Udyr și-a folosit intenționat puterile a fost când au încercat să-l prindă Santinelele Ghețurilor. Terifiat, s-a ascuns în pădure, fără să se aștepte să simtă în urma sa viața smulsă din... toți. Întregul său trib a fost ucis într-o clipă. Urlând de durere și furie, Udyr și-a luat puterea de la spiritele pădurii. Cu o lovitură cu ghearele și cu o bătaie din aripi, a dărâmat muntele peste Santinelele Ghețurilor. Singur, îndurerat și copleșit, Udyr a rătăcit prin sălbăticie ani de zile, reușind cu greu să supraviețuiască.\nNu a mai interacționat cu oameni decât târziu, când a ucis o gheară-sălbatică ce le făcea probleme vânătorilor din Gheara Iernii. Impresionați, aceștia l-au chemat pe Udyr în tabăra lor, iar războinica-mamă Hejian l-a trimis să învețe calea războiului alături de fiica ei, Kalkia. Băiatul sălbatic a învățat-o pe fata singuratică cum să supraviețuiască în sălbăticie, iar ea i-a arătat cum să trăiască printre oameni. În curând, Udyr a început să se simtă ca acasă în Gheara Iernii.\nDar lucrurile s-au schimbat atunci când o haită de lupi ai ghețurilor flămânzi și bolnavi s-au apropiat prea mult de tabără. Udyr s-a pierdut în ceața nebuniei și înfometării lor, atacând și aproape ucigând un copil. Doar gheața pură mânuită de Kalkia și de mama ei a reușit să-l oprească. După ce au ucis toți lupii, Hejian l-a alungat pe Udyr din Gheara Iernii.\nUdyr s-a întors în munți, departe de cei pe care-i putea răni. Kalkia l-a vizitat cât de des îi era cu putință, iar în cele din urmă a ajuns să-și conducă tribul. Bucuroasă, i-a permis lui Udyr să se întoarcă printre ei, dar el a refuzat. Tot nu putea controla spiritele ale căror dorințe și nevoi îi urlau în minte, dar a jurat că avea s-o apere mereu pe Kalkia, dar și pe toți cei pe care ea îi iubea. A fost ultima oară când s-au văzut.\nTotul s-a schimbat când a fost vizitat de un călugăr străin. Călugărul i-a spus că voia să se antreneze cu purtătorii spiritelor pentru a învăța cum să stăpânească spiritul dragonului care ardea în el. Udyr l-a refuzat, dar călugărul l-a provocat la luptă pentru dreptul de a fi antrenat, iar lupta dintre ei a fost crâncenă. În cele din urmă, însă, niciunul nu a reușit să câștige.\nCălugărul s-a prezentat ca fiind Lee Sin și i-a spus că lupta demonstra că amândoi aveau multe de învățat, invitându-l pe Udyr să se antreneze în tărâmul lui natal, Ionia. Deoarece nimic nu-l mai ținea în Freljord, Udyr a fost de acord.\nCei doi bărbați au devenit apropiați în timpul călătoriei, antrenându-se împreună zi de zi atât ca să devină mai buni în luptă, cât și ca să comunice cu spiritele. Când au ajuns la Mănăstirea Hirana, aceasta era sub asediul noxienilor. Invocând spiritele Ioniei, Udyr s-a aruncat și el în luptă.\nDupă victorie, cei doi i-au cerut abatelui să-i îndrume și să-i învețe controlul. După ce acesta le-a zis că autocontrolul nu avea un final garantat, a fost de acord să-i antreneze pe amândoi.\nPentru prima dată, mintea lui Udyr s-a liniștit suficient încât să-și poată auzi propriile gânduri. El și Lee s-au antrenat împreună pentru a stăpâni spiritele din și de lângă ei. Înarmat cu o nouă cunoaștere și înțelegere, Udyr a reușit să-i ajute pe Lee și pe dragonul său să-și găsească echilibrul, ceea ce l-a făcut și pe el să înțeleagă că armonia și interdependența erau cele care aduceau echilibru Ioniei. Pe de altă parte, echilibrul din Freljord se baza pe luptă și conflict, pe creștere și schimbare, iar lupta pentru supraviețuire într-un mediu ostil și periculos era înscrisă în sufletul fiecărui freljordian.\nDupă câțiva ani, puterile lui Udyr și-a dat seama că puterile lui stagnau. Putea fie să rămână în Ionia și să se antreneze cum o făcuse și până atunci, fie să se întoarcă în lupta de acasă, unde să-și continue creșterea. În cele din urmă, răspunsul a fost evident.\nLee i-a dat lui Udyr una dintre pânzele cu care se lega la ochi, ca să-i reamintească de hotărârea sa de a obține autocontrolul, dar i-a cerut un singur lucru – atunci când Udyr avea să obțină ce-și dorea din Freljord, să-i returneze el însuși acea pânză. Udyr și-a legat-o în jurul mâinii, apoi a pornit din nou în călătorie pentru a-și accepta rolul de purtător al spiritelor.\nCând s-a întors în Freljord, Udyr a descoperit că se iscase un nou conflict între o războinică-mamă avarosană și cea a Ghearei Iernii. Avarosanii voiau să unească Freljordul într-un singur popor, punând capăt luptelor. Dar Udyr știa că o astfel de acțiune avea să rănească spiritul tărâmului, așa că a decis să-i ofere sprijin celuilalt trib, Gheara Iernii. A fost primit de încăpățânata fiică a Kalkiei, Sejuani, în inima căreia simțea nevoia de îndrumare.\nTânăra a acceptat ajutorul lui Udyr, dar încrederea ei a fost mai greu de câștigat, deoarece auzise din copilărie povești despre purtătorul spiritelor și setea sa de sânge. Udyr a ajuns să aprecieze hotărârea și inteligența lui Sejuani, chiar dacă lipsa ei de milă îl îngrijora. Sejuani a văzut înțelepciunea lui Udyr și inima sa războinică, dar absențele lui dese o enervau. Cu toate acestea, în timp au ajuns să se vadă unul pe altul ca fiind parte din familie, ca un tată de jurământ vitreg și fiica sa, dar niciodată nu și-au spus-o unul altuia.\nN-a durut mult până când ceilalți purtători ai spiritelor l-au chemat pe Udyr în sud. Dar soarta a intervenit, scoțându-i în cale o bătrână neobișnuită îmbrăcată într-o haină enormă care i-a cerut ajutorul cu câteva munci imposibile. Udyr nu a reușit să le ducă la bun sfârșit, dar a amuzat-o cu încercările lui. Bătrâna l-a răsplătit cu pâine atât de sărată încât s-a înecat și cu apă atât de rece încât i-a înghețat sângele-n vene, râzând de reacția lui. Apoi, și-a dat jos haina, iar puterea ei spirituală l-a lovit pe Udyr cu forța unei avalanșe. A leșinat, iar când s-a trezit, era singur. Simțea că ceva din el se schimbase, că avea o nouă putere. Nu știa asta, dar Sora Focă, într-una dintre multele ei deghizări, îl testase și îl binecuvântase.\nÎncă demoralizat de întâlnirea ciudată, Udyr s-a alăturat fraților săi din sud și le-a ascultat îngrijorările legate de schimbarea spirituală stranie pe care o simțeau petrecându-se. Se temeau că Freljordul era pe moarte, că spiritele tărâmului începeau să se prăbușească. Udyr credea că avarosanii, în efortul lor de a uni Freljordul, erau cauza acelei dureri. Le-a spus și celorlalți purtători ai spiritelor concluzia lui și i-a rugat să lupte împotriva avarosanilor alături de Gheara Iernii. Mulți au privit ideea cu scepticism, dar alții au acceptat, temându-se că Udyr avea dreptate.\nCu noua putere spirituală ce curgea prin el, Udyr a alergat înapoi la Gheara Iernii, pentru a ajuta tribul să pună capăt amenințării împotriva Freljordului o dată și pentru totdeauna."
    },
    "Urgot": {
        "name": "Urgot",
        "region": "Zaun",
        "image_url": "https://cmsassets.rgpub.io/sanity/images/dsfx7636/universe/a9154da6f79debea531974e95820661e3431ea80-1215x717.jpg?accountingTag=LoL",
        "champ_url": "https://universe.leagueoflegends.com/ro_RO/champion/urgot/",
        "lore": "Urgot a crezut dintotdeauna că se numără printre cei vrednici.\nPe când era călăul celor slabi, întruchipa idealul noxian conform căruia puterea era pe primul loc, iar acest concept prindea putere prin fiecare cap pe care-l despărțea de trup. Pe măsură ce numărul celor pe care-i executa creștea, și mândria lui devenea mai mare, iar deseori prezența lui teribilă ținea departe triburile războinice.\nCu toate astea, soarta i-a fost pecetluită cu un singur cuvânt. Trimis în Zaun pentru a elimina o presupusă conspirație împotriva conducătorului Noxusului, Urgot și-a dat seama prea târziu că fusese tras pe sfoară: fusese îndepărtat din capitală exact în momentul în care uzurpatorul Swain prelua controlul asupra acesteia. Încercuit de agenții baronilor chimici și furios că toate convingerile sale se dovediseră a fi greșite, Urgot a ajuns să fie înlănțuit și târâit în minele chimtech din adâncurile Zaunului. Fusese înfrânt. Devenise sclav. Nu se număra deloc printre cei vrednici. A îndurat cu îndârjire condițiile vitrege ale minei, așteptând doar să moară.\nÎn Extracție, moartea avea multe chipuri...\nDirectoarea închisorii, baroneasa Voss, le promitea uneori prizonierilor torturați libertatea în schimbul unei mărturisiri, însă după ce vorbeau le oferea doar moartea. Ascultând ecourile țipetelor care răzbăteau prin tuneluri, Urgot a aflat din ce în ce mai multe despre minunile Zaunului. Orașul avea ceva special, care ieșea la iveală chiar și prin secretele spuse cu ultima suflare a celor chinuiți. Urgot n-a știut ce era acel lucru deosebit până n-a fost dus și el în fața directoarei Voss, temându-se că ea avea să-i distrugă spiritul.\nDar, în timp ce sabia baronesei îi tăia în carne, Urgot și-a dat seama că trupul lui era deja cuprins de o agonie mult mai puternică decât durerea pe care i-o putea provoca Voss. Extracția îl făcuse mult mai puternic decât înainte, pe când era călău.\nSecretul Zaunului era durerea. Râsul lui a alungat-o pe Voss la suprafață, iar abisurile au fost cuprinse de haos.\nUrgot a reușit să preia controlul închisorii, apoi a început să-și testeze puterea de supraviețuire. Rând pe rând, și-a găsit cele mai slabe părți ale corpului și le-a înlocuit cu mașinării vechi, o tehnologie creată de către cei care ar fi murit fără ea. Ajunsese să creadă că durerea era provocată de necesitate.\nGardienii închisorii nu mai puteau pătrunde în zona pe care ajunsese s-o controleze Urgot. Chiar și prizonierilor le era mai frică de noul lor stăpân decât de Voss. Forțați să-i asculte predicile despre natura puterii, mulți dintre ei au început să-i poarte lui Urgot un fel de respect fanatic, iar cei care nu voiau să-l asculte simțeau cum degetele lui li se încleștau în jurul gâtului.\nCând un agent al Noxusului a ajuns în Extracție, Urgot a trebuit să se confrunte cu propriul său trecut. Deși spionul l-a recunoscut și i-a cerut ajutorul, Urgot l-a bătut fără milă și i-a aruncat trupul în adâncurile întunecate.\nFostul călău și-a dat seama că Noxusul nu era condus de putere, ci de oameni... iar oamenii sunt slabi. Nimic nu ar trebui să se amestece în haosul pur al supraviețuirii: nici conducătorii, nici minciunile. Urgot a inițiat o răscoală în timpul căreia un filon de chimtech s-a aprins și a explodat, zguduind din temelii Zaunul cu o forță aproape la fel de mare ca cea a cataclismului care crease orașul. Mulți prizonieri au murit, iar alte câteva mii au dispărut în Haznaua de sub oraș. Dar, ca de obicei, cei vrednici au supraviețuit.\nDin acel moment, dominația lui Urgot a devenit chiar mai puternică decât înainte. Această contopire grotescă de piese industriale și brutalitate noxiană i-a măcelărit pe baronii chimici și pe lacheii lor unul câte unul, strângându-și slujitori dintre masele de nevoiași ai Zaunului. Se spunea că e un nou salvator, unul care va reuși să ridice cizma tiranilor de pe grumazul tuturor oamenilor de rând din Zaun.\nTotuși, Urgot nu făcea această distincție, iar acțiunile sale testau atât vrednicia celor bogați, cât și pe cea a sărmanilor. Pentru toți cei care scăpau de testele lui mortale, Urgot avea un singur mesaj: scopul lui în Zaun nu era să conducă, ci să supraviețuiască. Oricine se dovedea vrednic putea supraviețui.\nÎn momentul în care Urgot i-a atacat pe reprezentanții clanurilor de negustori din Piltover, gardienii au fost nevoiți să intervină. Aceștia l-au înlănțuit pe Urgot și l-au aruncat într-o închisoare fortificată, dar acest gest a reușit doar să întărească legenda torționarului de coșmar printre găști, hazmanale și printre cei uitați de lume.\nGardienii Piltoverului nu sunt primii care l-au încătușat pe Urgot și nimeni nu poate ști cu siguranță dacă va exista vreodată o cușcă care să-l țină ferecat prea mult..."
    },
    "Varus": {
        "name": "Varus",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/c4f1197764d67a050281377f366587334f5fc61a-1920x1133.jpg?accountingTag=LoL",
        "champ_url": "https://universe.leagueoflegends.com/ro_RO/champion/varus/",
        "lore": "Chiar dacă mai târziu lucrurile aveau să se schimbe profund, Varus era odată un simbol al loialității și onoarei. Un arcaș iscusit al imperiului shuriman, Varus a fost numit gardianul unui templu în statele din est și și-a onorat datoria sacră mai presus de orice altceva.\nCând a început războiul cu Icathia, ținutul de baștină al lui Varus a fost atacat, deși era departe de acel tărâm blestemat. Alți gardieni și-au abandonat posturile pentru a se alătura forțelor care apărau satele dimprejur; el a fost singurul care a rămas, strigându-și disperarea cu fiecare săgeată lansată, căci alesese să-și respecte jurămintele în loc să se întoarcă acasă și să-și salveze familia.\nEmisarii Ordinului Iluminaților l-au găsit în genunchi, meditând printre cadavrele inamicilor săi. Se spune că privirea sa rece i-a neliniștit până și pe zeii-războinici. Însă în semn de recunoaștere pentru sacrificiul său, i-au oferit lui Varus un loc printre ei.\nDupă ce-a intrat în rândul iluminaților, a fost măcinat pe dinăuntru de dorința de răzbunare împotriva icathienilor și a ororilor din Vid pe care le dezlănțuiseră. E posibil ca Varus să nu fi înțeles niciodată pe deplin victoria Shurimei în acel război și nici declinul imperiului secole mai târziu: mintea i se întunecase mult prea mult. Atrocitățile comise în lanț i-au poluat și amestecat amintirile, transformându-l într-un ucigaș cu sânge rece, trimis pe front de nenumărate ori de cei din seminția sa.\nNumele lor semăna spaimă oriunde în lume.\nDarkinii.\nRăzboindu-se unii împotriva altora, au distrus totul în cale. Asasinând comandanții și campionii inamici cu arcul său de cristal, Varus i-a ajutat pe darkini să supună din ce în ce mai ușor oștirile muritorilor.\nÎn cele din urmă, legenda spune că Varus a fost capturat de o trupă de vânători ai lunii din rasa vastaya și de magi aflați în slujba unei regine războinice a Valoranului care purta o armură aurie. L-au încătușat în propriul său arc de cristal, lăsându-l să urle neputincios de furie. Influența nefastă a darkinilor și efectul pe care-l aveau asupra oricui se încumeta să mânuiască armele blestemate erau binecunoscute deja, dar regina a ales totuși să se sacrifice în schimbul unei mari victorii.\nÎn lunile care-au urmat, regina l-a purtat pe Varus către Primele Pământuri – tărâmul care avea să fie cunoscut mai târziu drept Ionia. Devenită monstruoasă din cauza puterii arcului, regina a poruncit să fie îngropată de vie într-o fântână adâncă, ascunsă sub un templu din munți care veghea asupra satului Pallas.\nÎn mod curios, nu există nicio relatare a acestor evenimente în mănăstirile din Ionia. Și, totuși, acolo a fost întemnițat Varus și îngrijit prin ritualurile fecioarelor din altar.\nArcul a rămas ascuns în inima pământului timp de secole, neștiut, neatins și aproape căzut în uitare, până când invadatorii noxieni au atacat Primele Pământuri. Doi ucigași de fiare, Valmar și lumina sufletului său, Kai, s-au opus primului val de invadatori chiar lângă Templul din Pallas. Deși au luptat cu vitejie și i-au alungat pe atacatori, Kai a fost rănit de moarte. Cu inima sfâșiată, Val l-a dus înăuntru, rugându-se ca magia templului să-i retrezească iubirea la viață.\nÎnsă în templu nu-i aștepta decât infernul, iar cei doi vânători au fost cuprinși de puterea dezlănțuită a darkinului dinăuntru. Trupurile le-au fost destrămate și refăcute într-un singur corp perfect, demn de a purta esența lui Varus. Creatura care a ieșit din fântână era pe jumătate darkin, pe jumătate om, palidă și neomenesc de frumoasă. După mai bine de o mie de ani, Varus renăscuse.\nNatura omenească și cea de darkin din lăuntrul său se află perpetuu în flux și reflux, căci fiecare dintre ele reușește uneori să preia pentru scurt timp controlul asupra trupului, înainte de a fi din nou supusă. Varus se luptă pentru a reduce la tăcere sufletele celor doi muritori odată pentru totdeauna, ca apoi să se poată răzbuna pentru distrugerea rasei sale. Însă Kai și Val se luptă cu influența lui malefică, sperând în ciuda sorților potrivnici că iubirea lor va înfrânge ura darkinului.\nNimeni nu poate ști cât timp îl vor ține cei doi în loc pe Varus, dar dacă sadicul și egoistul ucigaș darkin va reuși să-și domine noul trup, cu siguranță va încerca să-i găsească pe ceilalți supraviețuitori din rasa sa, în speranța de a transforma Runeterra într-un pustiu acoperit de cenușă."
    },
    "Vayne": {
        "name": "Vayne",
        "region": "Demacia",
        "image_url": "https://cmsassets.rgpub.io/sanity/images/dsfx7636/universe/beb13350daed0456c1f0feb6b0e8175c23443ebe-1215x717.jpg?accountingTag=LoL",
        "champ_url": "https://universe.leagueoflegends.com/ro_RO/champion/vayne/",
        "lore": "Shauna Vayne este o femeie necruțătoare și letală, al cărei singur scop în viață e să vâneze monștri și să găsească și să răpună demonul care i-a ucis familia. Înarmată cu arbaletele sale și cu o dorință aprigă de răzbunare, nimic n-o face mai fericită pe Vayne decât să ucidă creaturi întunecate sau practicanți ai magiei negre.\n\nVayne s-a născut într-o familie demaciană înstărită și a crescut singură la părinți, bucurându-se de o creștere aleasă. Și-a petrecut cea mai mare parte a copilăriei singură, citind, studiind muzica și colecționând cu pasiune diverse insecte pe care le găsea pe lângă conac. Părinții ei călătoriseră prin Runeterra în tinerețea lor, dar se stabiliseră în Demacia după nașterea Shaunei. Acolo, mai mult decât oriunde altundeva, oamenii aveau grijă unii de alții.\nLa scurt timp după ce a împlinit șaisprezece ani, Vayne s-a întors acasă după un bal din timpul verii și ce a văzut avea să i se întipărească în minte pentru totdeauna.\nO femeie nespus de frumoasă, cu coarne enorme, stătea lângă cadavrele însângerate ale părinților ei.\nVăzându-le, Vayne a urlat de durere și groază. Înainte să dispară, demonul a privit-o și i-a rânjit grotesc, cu ochii plini de dorință.\nFata s-a apropiat de mama ei și i-a dat părul năclăit de sânge la o parte de pe față, însă nu se putea gândi decât la zâmbetul demonului, care o mistuia pe dinăuntru. Chiar și în timp ce închidea ochii tatălui ei cu o mână tremurândă – gura lui era încă deschisă, înghețată după ultimele momente de groază și confuzie – zâmbetul demonului îi sfâșia gândurile.\nEra un zâmbet care avea să-i hrănească ura pentru tot restul zilelor.\nVayne a încercat să le povestească și altora ce se petrecuse, dar nimeni n-a crezut-o cu adevărat. Ideea că un demon s-ar fi putut plimba liber în regatul bine apărat al Demaciei, unde magia era combătută la fiecare pas, era prea absurdă pentru a fi luată în considerare.\nDar Vayne știa adevărul. Iar zâmbetul acela îi spunea că demonul avea să lovească din nou. Nici măcar zidurile înalte ale Demaciei nu puteau proteja oamenii de magia neagră. Se putea ascunde în detalii sau putea pândi din umbre, dar Vayne știa că era cu siguranță acolo.\nȘi nu mai voia să se teamă de ea.\nAvea suficientă ură și suficienți bani încât să-și angajeze o mică armată cu care să pornească la luptă, însă niciun soldat n-ar fi fost dornic s-o urmeze unde voia ea să ajungă. Așa că s-a văzut nevoită să învețe ea însăși tot ce putea despre magia neagră: cum s-o găsească. Cum s-o oprească. Cum să-i ucidă pe cei care o practicau.\nAvea nevoie de cineva de la care să poată învăța.\nPărinții ei îi spuseseră povești despre războinicii din regiunile sălbatice din nord, care luptau împotriva unei vrăjitoare a ghețurilor. Timp de generații, se apăraseră de forțele ei misterioase și de supușii ei întunecați. Vayne și-a dat seama că acolo avea să-și găsească mentorul. S-a sustras din grija tutorilor ei și s-a îmbarcat pe prima corabie către Freljord.\nLa scurt timp după ce a ajuns în nord, Vayne a pornit în căutarea unui vânător de monștri. A și găsit pe cineva, însă nu în modul în care s-ar fi așteptat. În timp ce traversa o vale înghețată, a căzut într-o capcană ascunsă cu istețime. Prăbușindu-se într-o groapă sculptată în gheață cristalină, Vayne s-a uitat în sus și a văzut un trol al ghețurilor lihnit de foame, care plescăia din buze la gândul de a-și înfuleca victima.\nÎnsă limba lui uriașă și albastră a căzut nemișcată când o suliță a zburat prin aer, i-a străpuns craniul și i s-a înfipt adânc în creier. Uriașul a căzut în groapă și Vayne a făcut repede o tumbă, de-abia reușind să se ferească și să nu fie zdrobită sub trupul lui. La picioare i s-a format o baltă lipicioasă de salivă și sânge.\nSalvatoarea lui Vayne era o femeie căruntă, între două vârste, pe care o chema Frey. Aceasta a condus-o către un foc de tabără care ardea slab în canionul înghețat și i-a bandajat rănile. Frey i-a povestit lui Vayne că-și ducea viața luptând împotriva supușilor vrăjitoarei ghețurilor, care-i uciseseră copiii. Tânăra a implorat-o s-o accepte ca ucenică și s-o învețe cum să vâneze creaturi întunecate, dar freljordiana nu era deloc interesată de așa ceva. Vayne avea aerul cuiva care se obișnuise să aibă privilegii și bani, lucruri care nu fac din oameni războinici bravi și însetați de sânge.\nÎnsă Vayne a refuzat să se dea bătută și a provocat-o la duel: în cazul în care câștiga, Frey avea s-o antreneze. Iar dacă pierdea, avea să se ofere pe post de momeală pentru slujitorii vrăjitoarei ghețurilor, pentru ca Frey să-i poată prinde și ucide. Vayne n-avea niciun motiv să creadă că putea câștiga duelul – nu știa nimic despre luptă, în afară de ce învățase într-o singură după-amiază de scrimă, înainte să renunțe la lecții pentru că se plictisise să încerce să lupte cu o mână legată la spate – dar n-avea de gând să cedeze. În semn de admirație pentru hotărârea fetei, Frey i-a aruncat zăpadă în ochi și a învățat-o astfel prima regulă a vânătorii de monștri: niciodată să nu lupți corect.\nÎnsă voința de neclintit a lui Vayne a impresionat-o. Mai avea cu siguranță multe de învățat înainte să poată învinge pe cineva, dar de fiecare dată când se ridica plină de vânătăi din zăpada murdară, dornică să continue lupta, Frey vedea vânătorul nemilos care se ascundea în sufletul ei. Înfrântă în luptă, dar nu și în spirit, Vayne a rugat-o din nou s-o accepte ca ucenică: ambele lor familii fuseseră ucise. Frey putea să-și petreacă restul zilelor luând urma trolilor ghețurilor, până când unul avea s-o ucidă. Sau putea s-o învețe pe Vayne să lupte. Și împreună puteau ucide de două ori mai mulți monștri. Împreună, puteau salva de două ori mai multe familii de suferința care le distrusese lor viețile. Frey a recunoscut în ochii lui Vayne ura și durerea care ardeau și în sufletul său.\nAșa că a fost de acord să o însoțească pe Vayne în Demacia.\nÎmpreună, au mers spre sud, iar freljordiana s-a deghizat ca să poată trece de străjile de la granița Demaciei. Întoarse pe domeniul lui Vayne, cele două femei s-au antrenat ani la rând. În ciuda alaiului de tineri care o curtau, Shauna nu era interesată de nimic în afară de antrenamentele ei cu Frey. În timp, s-au apropiat una de alta din ce în ce mai mult.\nFrey a învățat-o pe Vayne despre magia neagră, demoni invocați și vrăji oculte. Iar Vayne a studiat cu seriozitate tot ce i se preda, însă o neliniștea gândul că Frey nu explica niciodată cum ajunsese să cunoască atât de multe lucruri despre acele practici malefice.\nStrăjerii atenți ai regatului și copacii anti-magie opreau majoritatea creaturilor întunecate ce voiau să pătrundă în Demacia, așa că Frey și Vayne se aventurau noaptea în pădurile de la graniță ca să vâneze. La optsprezece ani, Vayne a ucis prima sa creatură întunecată, o bestie însetată de sânge ce ataca negustorii ambulanți.\nMurdară din cap până-n picioare de măruntaiele creaturii, un fior neașteptat s-a trezit în ea: plăcerea. Sentimentul fierbinte al răzbunării a străbătut-o și i-a intrat în sânge, iar Vayne i-a gustat din plin veninul.\nCele două au petrecut câțiva ani vânând creaturi întunecate, iar respectul pe care-l aveau una pentru cealaltă a crescut cu fiecare bestie ucisă. Într-o zi, Vayne și-a dat seama că o iubea pe Frey ca pe o mamă, dar iubirea familială se amesteca atât de mult în sufletul ei cu durerea și trauma, încât tânăra se lupta cu sentimentul de parcă ar fi fost o bestie ce voia s-o ucidă.\nVayne și Frey au călătorit prin Valoran până când, în tavernele din munți, au auzit zvonuri despre o creatură demonică de o frumusețe extraordinară, care avea coarne enorme. Poveștile spuneau că demonul nu stătuse degeaba: își formase un cult pentru a atrage adepți care să-i urmeze toate poruncile. Mulți dispăruseră în dealurile sălbatice și nu se mai întorseseră niciodată. Se zicea că marii preoți ai cultului ar fi avut un loc sacru lângă o prăpastie, unde pregăteau sacrificiile pentru demon. Vayne și Frey au pornit imediat la vânătoare.\nCând s-au aventurat noaptea aceea printre dealuri, tânăra s-a adâncit în gânduri. Pentru prima oară de când începuseră să călătorească împreună, Vayne își făcea griji pentru Frey, temându-se că ar fi putut pierde o a doua mamă. Însă înainte să-și mărturisească teama, a fost atacată din tufiș de unul dintre preoții demonului, care i-a zdrobit umărul cu un buzdugan.\nVayne era grav rănită. Frey a ezitat o clipă, dar apoi în ochi i s-a citit o hotărâre de fier și, cu o scuză față de prietena ei, s-a transformat într-un lup freljordian monstruos. Vayne a privit șocată cum Frey, în forma sa de animal, și-a înfipt colții în tendoanele gâtului preotului, sfâșiindu-le.\nApoi, cadavrul a căzut fără suflare la picioarele lui Vayne, iar Frey și-a reluat forma umană, chiar dacă ochii ei trădau animalul speriat din adâncul sufletului ei. I-a explicat tinerei că, după moartea familiei sale, urmase calea șamanismului și atrăsese un blestem asupra sa, ca să-și poată schimba forma și s-o poată înfrunta pe vrăjitoarea ghețurilor. Ritualul care-i dăduse aceste puteri era unul de magie neagră, dar Frey făcuse acest sacrificiu pentru a proteja–\nînsă Vayne trase o săgeată în inima fostei ei prietene fără să-i mai asculte povestea. Orice sentiment de afecțiune dispăruse în clipa în care-i descoperise adevărata natură. O lacrimă s-a scurs din ochii lui Frey în timp ce se prăbușea, dar Vayne n-a observat-o – căldura dintre ele se stinsese odată cu viața războinicei.\nMai erau câteva ore înainte de zori, ceea ce însemna că mai avea câteva ore ca să-și continue vânătoarea. Vayne se gândea doar la demon. La moartea pe care avea s-o savureze. Și la toate morțile care aveau să vină. Fața întunecată a Runeterrei avea să se teamă de Vayne, la fel cum și ea se temuse odată.\nPentru prima oară după moartea părinților ei, Vayne a zâmbit."
    },
    "Veigar": {
        "name": "Veigar",
        "region": "Orașul bandle",
        "image_url": "https://cmsassets.rgpub.io/sanity/images/dsfx7636/universe/34b61751da58c5ccdb657faf8b606007070c41b0-1215x717.jpg?accountingTag=LoL",
        "champ_url": "https://universe.leagueoflegends.com/ro_RO/champion/veigar/",
        "lore": ""
    },
    "Vel'koz": {
        "name": "Vel'koz",
        "region": "Vid",
        "image_url": "https://cmsassets.rgpub.io/sanity/images/dsfx7636/universe/bd055ac14b71d4bb5f3b083183b995d8d2dca9ad-1215x717.jpg?accountingTag=LoL",
        "champ_url": "https://universe.leagueoflegends.com/ro_RO/champion/velkoz/",
        "lore": "Cei ce vor să înțeleagă cu adevărat oroarea numită Vel'Koz trebuie mai întâi să știe cine sunt Observatorii și cum au fost respinși de tărâmul muritorilor.\nDincolo de planul fizic, în afara sa, dar cumva sub el, se află abisul ce nu poate fi cunoscut niciodată. Este tărâmul Vidului, un loc unde nu poate pătrunde nicio ființă muritoare sau nemuritoare. Contează prea puțin cum sau de ce a fost creat acel loc, important este doar că există. Vidul este etern. Vidul înghite totul.\nÎn locul acela, în întunericul rece și nesfârșit, totul este egal și gol. Timp de nenumărate ere, acest adevăr a adus puritate. În Vid era ''pace'', dacă un asemenea cuvânt putea exista acolo.\nApoi, ceva s-a schimbat. Nu în tărâmul Vidului, ci în afara lui. Unde înainte nu exista nimic, acum apăruse... ceva. Simpla sa existență deranja entitățile vaste, reci și fără formă care pluteau prin întunericul absolut al Vidului. Înainte, nici măcar nu înțeleseseră că erau conștiente, dar acum știau că nu puteau tolera prezența acestui al doilea loc, a acestui tărâm de creație covârșitoare și nestatornică.\nEntitățile au început să privească. Să observe.\nȘi, nu după mult timp, Observatorii au început să fie observați la rândul lor. Mințile minuscule ale muritorilor care se întindeau spre ei erau nesemnificative, nimic mai mult decât puncte de lumină aflate la marginea hăului etern. Totuși, prin ele, Observatorii au văzut șansa de a invada tărâmul fizic, de a-l distruge, de a reduce la tăcere pulsul intolerabil al realității din afara Vidului.\nCei mai îndrăzneți dintre ei au rupt vălul Vidului și s-au propulsat în sus, unde au fost teribil de dezorientați de schimbarea bruscă dintre abis și natura trupească și liniară a realității. Într-o clipă, au simțit existența timpului, a căldurii și a durerii...\nApoi, tot ce-au mai simțit a fost frigul. Calea era zăvorâtă, iar zeci de Observatori rămăseseră blocați în spațiul liminal dintre cele două tărâmuri, înghețați în acel moment de tranziție.\nFiințele rămase în Vid s-au cutremurat. Nu înțelegeau ce se întâmplase, dar știau că fuseseră trădate.\nDrept urmare, s-au adaptat.\nProiectându-și puterea în tărâmul fizic, Observatorii au cuprins materia primitivă din care era format și au plăsmuit-o, corupând-o și oferindu-i conștiință. Aceste creații au fost primele Odrasle ale Vidului, ochii și urechile stăpânilor lor, trimise în coșmarul existenței pentru a privi, a asculta și a învăța.\nPrintre ele, una este mai presus de celelalte. Poate cea mai veche dintre ele care a mai rămas în viață în afara Vidului, aceasta a primit nenumărate nume din partea ghinioniștilor care au întâlnit-o. Cu mii de ani înainte ca Icathia să dezlănțuie Vidul, popoarele primitive din Shurima se temeau de diavolul Vel'Koz, care se cățărase din lumea de apoi pentru a fura visele înțelepților. Deși numele lui nu poate fi tradus în nicio limbă modernă, sensul acestuia nu este departe de ''înțelegere prin nimicire''.\nFoamea nestăvilită de cunoaștere l-a condus pe Vel'Koz de-a lungul și de-a latul lumii, de la cele mai înalte piscuri, la cele mai adânci hăuri. Șiret și calculat, Vel'Koz a privit în tăcere evoluția, stagnarea și declinul multor civilizații, a petrecut secole întregi căutând secrete pe fundul oceanului și a notat până și mișcarea stelelor de pe cer.\nEl poartă toate aceste cunoștințe înapoi în marile rifturi din adâncurile Runeterrei, unde le împărtășește Observatorilor. Iar dacă un muritor îi stă în cale, îl anihilează fără să ezite.\nCăci Vidul este etern și ne va înghiți pe toți."
    },
    "Vex": {
        "name": "Vex",
        "region": "Insulele umbrelor",
        "image_url": "https://cmsassets.rgpub.io/sanity/images/dsfx7636/universe/5bbb4cc7211394f0f8d93e65f6919710894315b7-1920x1064.jpg?accountingTag=LoL",
        "champ_url": "https://universe.leagueoflegends.com/ro_RO/champion/vex/",
        "lore": "În inima neagră a Insulelor Umbrelor, o tânără yordle singuratică își târăște picioarele prin ceața spectrală, mulțumită de suferința mohorâtă care o înconjoară. Cu ajutorul unei angoase inepuizabile și al unei umbre puternice, Vex se apără de veselia și entuziasmul lumii exterioare, precum și de ''banalii'' care trăiesc acolo.\nDeși a crescut în Orașul Bandle, Vex nu s-a simțit niciodată în largul ei acolo. Fantezia și culoarea tărâmului yordelilor i s-au părut mereu prea siropoase. În ciuda tuturor eforturilor părinților ei, n-a reușit niciodată să-și găsească ''spiritul de yordle'' sau prieteni cu care să se înțeleagă, ci a ales să-și petreacă cea mai mare parte a timpului stând îmbufnată în camera ei.\nAcolo, și-a găsit un suflet-pereche neașteptat în propria ei umbră, care era neagră (culoarea ei favorită) și nu vorbea, fiind deci prietena perfectă pentru o tânără ursuză. Pentru propriul amuzament, Vex a început să facă pantomime sumbre pe pereții camerei.\nDin păcate, umbra era doar o umbră, care nu reușea s-o apere pe Vex de veselia enervantă care o înconjura din toate părțile. Sigur trebuia să mai existe și altceva pe lume. Ceva mai întunecat. Mai trist. Care să-i semene perfect lui Vex.\nAcel ceva a sosit în viața ei sub forma Nopților de Groază, când Negura Întunecată s-a revărsat în Orașul Bandle, înspăimântându-i pe yordeli. Deși cei mai mulți dintre ei au luptat cu curaj împotriva Negurii, oribila ceață i-a stârnit interesul lui Vex, care a urmat-o spre sursă.\nCând a ajuns în Insulele Umbrelor, lui Vex nu i-a venit să creadă. Înaintea ei se întindea un tărâm vast, lipsit de orice formă de viață și culoare. Aici putea în sfârșit să fie mohorâtă fără s-o deranjeze râsul și veselia celorlalți.\nPe măsură ce trecea timpul, Vex și-a dat seama că Negura Întunecată avea un efect ciudat asupra ei. Umbra ei a căpătat o nouă personalitate fantomatică, mult mai vie și mai plină de expresivitate decât gazda sa, iar magia ei benignă de yordle s-a transformat în ceva mult mai sinistru. Acum, Vex își putea transmite suferința și asupra altora, ajungând până departe.\n– Cine a creat acest loc atât de minunat de groaznic? s-a întrebat ea.\nA aflat în curând și răspunsul, când regele înfrânt, Viego, a apărut în Insule, dornic să-și răspândească Negura în toate colțurile Runeterrei. Când a întâlnit-o pe Vex, Viego și-a dat seama că tânăra yordle avea o abilitate cu adevărat unică de a le transmite disperare altora, făcându-i mai susceptibili la Nopțile de Groază. La rândul ei, Vex s-a simțit inspirată de viziunea lui Viego de a acoperi întreaga lume în Negură Întunecată. Cei doi au devenit repede aliați și au pornit în misiunea de a transforma Runeterra într-un deșert bântuit.\nDar înainte să apuce să împlinească viziunea lui Viego, Vex i-a descoperit scopul final: Viego voia să regăsească sufletul iubitei sale regine moarte, Isolde, și să se reunească cu ea într-o căsnicie fericită. Vex s-a cutremurat de dezgust, simțindu-se trădată. Tocmai cel în care avusese încredere că avea să ucidă fericirea întregii lumi voia, de fapt, s-o obțină pentru sine însuși. Vex l-a părăsit pe Viego, lăsând Santinelele Luminii să-l înfrângă, iar visul lui de a-și reface căsnicia s-a frânt pe stâncile distrugerii din Camavor. Din nou singură, Vex a privit dezamăgită cum lumea a redevenit locul plin de lumină și culoare pe care-l urâse dintotdeauna. Avea să fie mai greu decât crezuse să-și găsească melancolia în viață.\nDar știa unde să meargă, în ultimă instanță. Un mod sigur de a obține suferința pe care și-o dorea. Așa că și-a vizitat părinții în Orașul Bandle, dornică să le arate ce devenise și să se bucure de dezaprobarea lor.\nTânăra yordle a privit cum părinții ei au rămas înmărmuriți. Expresiile lor au trecut de la șoc la negare la o acceptare timidă.\n– Draga noastră. Nu înțelegem... asta, a spus mama ei, arătând cu degetul spre întreaga ei ființă.\n– Dar te iubim necondiționat, a zis tatăl ei. Iar dacă tu ești fericită, suntem și noi fericiți pentru tine.\nDându-și ochii peste cap, Vex a oftat cu exasperare:\n– Sunteți cei mai nașpa.\nApoi a plecat târându-și picioarele din sufrageria părinților, nerăbdătoare să se întoarcă în Insulele Umbrelor, unde putea să fie mohorâtă în pace."
    },
    "Vi": {
        "name": "Vi",
        "region": "Piltover",
        "image_url": "https://cmsassets.rgpub.io/sanity/images/dsfx7636/universe/4134b6611e0aab2e9d647d67c8cc75a4639cbda9-1215x717.jpg?accountingTag=LoL",
        "champ_url": "https://universe.leagueoflegends.com/ro_RO/champion/vi/",
        "lore": ""
    },
    "Viego": {
        "name": "Viego",
        "region": "Insulele umbrelor",
        "image_url": "https://cmsassets.rgpub.io/sanity/images/dsfx7636/universe/3766d90650c9eddd2e1405489365c1ec7ef9f2be-1900x1127.jpg?accountingTag=LoL",
        "champ_url": "https://universe.leagueoflegends.com/ro_RO/champion/viego/",
        "lore": "Nu mulți știu de regatul din est, de dincolo de mări, al cărui nume aproape s-a rătăcit printre ruinele presărate pe țărmurile sale. Chiar și mai puțini știu de conducătorul tânăr și nesăbuit al regatului, a cărui inimă frântă avea să distrugă întregul tărâm.\nAcum însă, Viego – căci acesta este numele lui – a devenit o amenințare la adresa întregii lumi.\nCel de-al doilea fiu al unui rege dinastic, Viego n-ar fi trebuit să ajungă să conducă. Până la moartea subită a fratelui său, Viego a trăit o viață confortabilă și ușoară, care\ni-a cultivat lenea și egoismul. După, însă, deși n-avea nici înclinația și nici aptitudinile necesare pentru a conduce un regat, Viego s-a trezit încoronat.\nN-a demonstrat cine știe ce interes pentru poziția sa, până în ziua în care a cunoscut o croitoreasă săracă pe nume Isolde. Viego a fost atât de fermecat de frumusețea fetei, încât a cerut-o pe dată de nevastă, iar astfel unul dintre cei mai puternici regi ai vremurilor sale s-a căsătorit cu o fată din popor.\nAu trăit o poveste de dragoste încântătoare, iar Viego, care fusese rareori interesat de altceva decât de propria lui persoană, și-a dedicat întreaga viață Isoldei. Cei doi erau inseparabili. Viego nu mergea nicăieri fără ea, o copleșea cu daruri, iar când era în preajma ei, mai nimic nu-i distrăgea atenția.\nAliații lui erau furioși. Neputând să-i trezească interesul pentru guvernare și având în vedere starea precară a națiunii sub conducerea lui, unii dintre ei au început să comploteze în secret pentru a-i încheia domnia înainte de termen. Iar inamicii națiunii sale au văzut în aceste evenimente o ocazie de a lovi și ei. Astfel, viperele au început\nsă-i dea târcoale.\nÎntr-o zi, pumnalul otrăvit al unui asasin l-a găsit pe Viego. Însă regele era bine apărat, iar pumnalul nu l-a atins. A zgâriat-o însă pe Isolde.\nOtrava a lucrat cu repeziciune, iar Isolde a căzut pradă agoniei, în timp ce Viego n-a putut decât să asiste neputincios la chinurile soției sale. Copleșit de furie și disperare, a cheltuit toți banii din vistieriile palatului încercând s-o salveze.\nÎnsă eforturile lui au fost în zadar. Isolde și-a dat sufletul, iar Viego a fost cuprins de nebunie.\nCăutarea lui a devenit frenetică și disperată. Neputând să accepte moartea soției sale, a sacrificat toate averile și comorile regatului în încercarea de a o învia. Astfel, regatul a căzut pradă ruinei, iar Viego s-a retras și s-a ascuns împreună cu cadavrul Isoldei, devenind un nebun plin de ură.\nApoi, într-o zi, a auzit de secretul Insulelor Binecuvântate și de apele lor, care puteau vindeca orice suferință. Împreună cu o armată numeroasă, a dat năvală peste acel tărâm pașnic, măcelărindu-i pe toți cei care i-au stat în cale, până când a ajuns în sfârșit în templu și și-a așezat soția în apele sale binecuvântate. Isolde avea să revină, indiferent cu ce preț, indiferent de consecințe.\nIar preț de o clipă, Isolde a revenit.\nS-a înălțat în toată gloria ei de spectru întunecat și plin de furie, iar în durerea, mânia și confuzia provocată de smulgerea ei din brațele morții, a apucat sabia fermecată a lui Viego și i-a înfipt-o în inimă. Magia apelor s-a ciocnit și s-a amestecat cu cea a sabiei străvechi, iar energia din încăpere a erupt, sfâșiind Insulele și prinzând toate vietățile în capcana morții-vii.\nÎnsă Viego nu-și mai aduce aminte nimic din toate acestea. Țara lui s-a prăbușit, alte mari națiuni s-au înălțat și au pierit, iar cu timpul, numele lui a fost uitat... Apoi, o mie de ani mai târziu, Viego s-a ridicat iar. Iar de data asta, n-avea să mai dea greș.\nCu mintea măcinată de aceeași obsesie din timpul vieții, Viego e condus în tot ceea ce face de iubirea sa schimonosită și otrăvitoare. Negura Întunecată curge din inima sa frântă, destrămând tot ce atinge, iar el o folosește pentru a căuta orice lucru care ar putea să i-o aducă înapoi pe Isolde.\nLegiuni întregi vor pieri și se vor înălța din nou la porunca lui, continentele vor fi înghițite de întuneric, iar lumea va plăti pentru fiecare clipă de fericire pe care i-a\nfurat-o acestui rege înfrânt și consumat de iubire. Nu-i pasă câtuși de puțin de distrugerea pe care o seamănă, atâta vreme cât există șansa să-i vadă iar chipul.\nDomnia lui e teroare pură.\nIubirea lui e veșnică.\nIar până în clipa în care Isolde se va întoarce la el, nimic nu va sta în calea regelui înfrânt."
    },
    "Viktor": {
        "name": "Viktor",
        "region": "Zaun",
        "image_url": "https://cmsassets.rgpub.io/sanity/images/dsfx7636/universe/6df31c309fbf2a122c25821cac1ce61fa66469e6-1920x1080.jpg?accountingTag=LoL",
        "champ_url": "https://universe.leagueoflegends.com/ro_RO/champion/viktor/",
        "lore": "Pentru a înțelege cu adevărat impactul hextech-ului și moștenirea acestuia în lumea noastră, trebuie întâi să-i înțelegem pe cei care l-au creat.\nChiar dacă se știu și se scriu multe despre Jayce Talis – faimosul ''Om al progresului'' – informațiile despre partenerul lui, Viktor, sunt mult mai greu de confirmat. Umilul vostru autor a lansat câteva cereri către Consiliul Piltover și către diverse facultăți din cadrul Academiei, dar aceștia susțin că documentele privitoare la contractul lui de muncă de acolo s-au pierdut în cadrul evenimentelor furtunoase care i-au adus în cele din urmă moartea. Voi lăsa la latitudinea cititorilor să decidă dacă acest lucru pare plauzibil, iar eu mă voi mărgini la a reda doar ceea ce am putut afla din surse publice, cum ar fi excelentele arhive ale Gazetei din Piltover și puțina documentație rămasă cu privire la construirea hextech-ului pe care am reușit s-o obțin prin... hai să spunem metode mai puțin oficiale.\nNăscut într-o familie săracă din fisurile de sub Zaun, se pare că Viktor a cunoscut de timpuriu dificultățile vieții. Poluarea din orașul subteran i-a afectat puternic un picior și i-a cauzat declanșarea unei boli rare, care i-a scurtat mult speranța de viață și l-a înstrăinat de alți copii. Însă în ciuda acestor piedici, mintea lui Viktor s-a dezvoltat fără limitări și a înflorit.\nOdată, a vorbit cu un coleg de-al meu despre un eveniment din tinerețea lui care l-a marcat. Când se juca în apele pluviale ale Haznalei cu o bărcuță, a cunoscut un ''doctor căzut în dizgrație'', care făcea experimente extreme și îngrijorătoare în speranța de a face noi descoperiri. Și-a dat seama că drumul spre progres are nevoie de limite, iar această lecție timpurie l-a ajutat mult când a atras atenția vestitului profesor Cecil B. Heimerdinger câțiva ani mai târziu.\nA fost acceptat la Academia Piltover, unde a primit o educație completă și a fost angajat ca asistent al profesorului. (Tocmai de aceea mi se pare greu de crezut că arhiva administrativă nu mai cuprinde documente care să-l privească – asta ca să nu mai vorbim de dispariția lui Heimerdinger însuși, despre care unii membri ai Consiliului insistă că nici nu-și mai amintesc! Ce revizionism meschin!) Dar, în cele din urmă, Viktor a găsit un loc unde geniul lui putea cu adevărat să se dezvolte.\nCând un accident în laborator (detalii în Capitolul 6: Agenții și aplicarea legii în orașul de jos) a dezvăluit existența unor experimente neautorizate în incinta Academiei, Heimerdinger l-a trimis pe Viktor să înlăture materialele cu grad mare de risc. Însă Viktor a găsit acolo nu un mare pericol, ci un mare mister – pagini întregi de note scrise de mână care sugerau o ambiție febrilă de a stăpâni magia prin știință.\nAșa a ajuns să se împrietenească cu inventatorul rebel Jayce Talis, iar viziunea în care credeau amândoi a ajuns să schimbe lumea pentru totdeauna.\nRezultatul muncii lor a fost, desigur, hextech-ul, o tehnologie atât de revoluționară încât a propulsat Piltoverul într-o lume nouă și miraculoasă. Viktor și Jayce nu erau doar colegi în munca lor de inovație, ci și apropiați ca frații.\nDar boala lui Viktor s-a înrăutățit. A căutat o posibilă soluție la problemele lui – o matrice runică adaptivă (descrisă și ilustrată în detaliu în Capitolul 13: Hexcore-ul). Cu puterea de a-și evolua propria configurație, spera ca aceasta să poată augmenta materia organică pentru a-l vindeca... dar a avut parte doar de eșec. Experimentarea pe propria persoană este întotdeauna riscantă și Viktor era conștient că își putea pierde atât respectul în comunitatea academică, cât și stima celor dragi. Chiar și așa, dovezile sugerează că ar fi crezut cu adevărat că Jayce nu avea să-l respingă.\nÎnsă atunci când au ieșit la iveală prejudecățile prietenului său contra orașului de jos și a celor care trăiau acolo, Viktor a simțit că prietenia lor își pierdea din forță. Hotărându-se să-și ascundă planurile, a experimentat singur, până când a pierdut controlul asupra hexcore-ului. Două surse verificate din Academie (vedeți Anexa H pentru transcrieri complete) spun că acest lucru s-a soldat cu pierderea unei vieți, deși detaliile sunt foarte vagi.\nSe pare că sănătatea mentală a lui Viktor a avut de suferit. În plus, nu se simțea suficient de puternic pentru a distruge singur hexcore-ul. În ciuda eforturilor depuse, nici el, nici Jayce nu au reușit să salveze vieți cu ajutorul invențiilor lor, iar Viktor a hotărât să-și răscumpere cumva eșecurile.\nDar toate planurile pe care le-a creat pentru a face acest lucru au fost distruse în atacul terorist contra Consiliului din Piltover.\nA fost rănit critic în explozie și a putut fi salvat doar datorită intervenției rapide a vechiului său prieten, Jayce Talis. Hexcore-ul l-a regenerat la un nivel care a uimit unele dintre cele mai strălucite minți ale lumii – într-adevăr, rezultatul părea mai degrabă asemănător unei fantezii de prost gust sau unei ficțiuni științifice! Vom discuta acest lucru în mai mult detaliu în Capitolul 21: Teoria biomecanicii... dar deocamdată e destul să spunem că noul Viktor era față de omul de rând ceea ce este hextech-ul față de roată.\nȘi nu era deloc recunoscător pentru ceea ce făcuse Jayce pentru el.\nMergând de unul singur printre locuitorii frânți și uitați ai orașului de jos, Viktor și-a găsit un nou scop în viață, căci atingerea lui rece părea să vindece suferința și să elimine emoțiile. În curând, prin Zaun s-a răspândit zvonul că ar fi apărut un vindecător, iar apoi vindecătorul s-a transformat în salvator. Comuna care s-a format în jurul lui a atras unele dintre cele mai disperate și triste cazuri, până când a fost atacată de garnizoana noxiană (vezi Capitolul 19: Legea marțială în Piltover) aflată sub conducerea generalului Ambessa Medarda, iar Viktor a fost din nou rănit puternic.\nDe data aceasta, însă, ceva se schimbase. Fără teamă, iubire, amărăciune, bucurie, ură sau compasiune, s-a ridicat ca profet mecanic al unei a doua ere noi, iar discipolii lui au devenit simple marionete conduse de voința lui.\nFără îndoială, în ciuda inteligenței sale enorme și lipsite de empatie, scopul lui Viktor era mai clar ca niciodată. Avea să salveze omenirea de ea însăși printr-o Evoluție glorioasă care avea să se răspândească în întreaga lume – fie că oamenii înțelegeau necesitatea ei sau nu.\n– fragment din ''Prețul progresului'', un tratat de prof. Cristobal Lymere"
    },
    "Vladimir": {
        "name": "Vladimir",
        "region": "Noxus",
        "image_url": "https://cmsassets.rgpub.io/sanity/images/dsfx7636/universe/b16ed6e512c850aac0a258909c3b025de42396bd-1215x717.jpg?accountingTag=LoL",
        "champ_url": "https://universe.leagueoflegends.com/ro_RO/champion/vladimir/",
        "lore": "Un maestru al magiei antice și interzise, Vladimir este și una din cele mai vechi enigme ale Noxusului. A fost prezent în momentul înființării imperiului, iar de atunci și-a folosit puterile și influența pentru a-l clădi. Cu toate astea, nu-și aduce aminte prea multe din acea vreme. Mintea lui e muritoare, așa că cea mai mare parte a vieții lui extinse în mod nefiresc nu este păstrată ca amintire, ci în cronici.\nIstoria a pierdut șirul faptelor și aparițiilor lui Vladimir, deși paginile sale abundă de povești care par a fi despre el. O legendă povestește despre prințul unui regat amenințat de infama rasă darkin, pe vremea în care războiul pe care-l iscaseră ajunsese în Valoran. Coroana tatălui său era în primejdie, iar în fața lui erau mulți alți succesori la tron, așa că nefericitul tânăr a fost oferit zeilor-războinici decăzuți pe post de ostatic.\nSub tirania lor, muritorii nu erau nimic altceva decât niște animale de povară; supremația darkinilor era evidentă în vrăjile pe care le foloseau – puteau crea trupuri și transmuta sânge, iar acest lucru le oferea putere asupra vieții înseși.\nVladimir se credea deasupra celorlalți vasali muritori și demn de o asemenea putere, devenind primul om căruia i-a fost permis să studieze această formă terifiantă de magie. Devotamentul de care a dat dovadă i-a adus un loc de onoare în cohorta stăpânului său, cât și dreptul de a practica hemomanția și de a supune ființele inferioare voinței darkinilor. De-a lungul timpului, zeul-războinic a privit amuzat cum Vladimir a început să-și conducă supușii cu aceeași cruzime ca darkinii înșiși.\nDecăderea acestor tirani cruzi e și ea un subiect de legendă. O istorisire a acesteia în shurimană superioară, o limbă demult dispărută, este ascunsă în Eternul Bastion. Conform slovelor, stăpânul lui Vladimir n-a fost întemnițat, precum mulți alții din rasa sa, ci a fost ucis de propria lui cohortă. Puținii supraviețuitori muritori au fugit, luând cu ei cunoștințele mărunte despre magia sângelui.\nSingurul care știa secretul morții darkinului era Vladimir: îl ucisese chiar el. Plin de cicatrici, orbit și înnebunit de strălucirea căderii unui darkin, Vladimir a absorbit suficientă putere pentru a-și reînnoi trupul, un trup care nu fusese menit să trăiască mai mult decât o viață de om.\nDe atunci, a-nfăptuit acest lucru de nenumărate ori, în ritualuri îngrozitoare.\nLa apogeul puterii lui Mordekaiser, se spunea că o fiară mitică și însetată de sânge bântuie coastele Valoranului de est, cerându-le triburilor din zonă să-i ofere jertfe și credință. Puțini erau primiți în bârlogul lui, asta până când o vrăjitoare palidă a venit la zeul barbar cu o ofertă. Cei doi s-au ospătat și au pus la cale vrăji atât de tenebroase, încât vinul de pe masă s-a acrit, iar trandafirii s-au ofilit, schimbându-se din roșu strălucitor în negru.\nAșa a luat ființă pactul dintre Vladimir și LeBlanc, unul plin de conflicte și jocuri politice. De-a lungul secolelor, li s-au alăturat și alții – nobili puternici, maeștri exaltați ai magiei sau creaturi mai întunecate. Această societate secretă a devenit forța ascunsă care avea să ghideze conducerea Noxusului timp de mai bine de o mie de ani, orchestrând o mare parte din cele mai ambițioase campanii ale imperiului.\nDintre liderii Trandafirului Negru, Vladimir a fost singurul care ales să facă mai mult decât să comploteze din umbre. În trecut, îi vizita pe nobilii noxieni în timpul celor mai interesante momente; după câteva decenii, însă, se retrăgea în solitudine. Vârsta lui nefirească și magia sălbatică pe care o stăpânea au devenit secrete bine păzite. Dar chiar și așa, sub tutela lui Vladimir, arta hemomanției și-a găsit un loc în armata Noxusului și printre descendenții vechii aristocrații. Printre acești practicanți ai hemomanției se numără și Cercul Stacojiu, un cult tânăr dedicat atât personalității lui Vladimir, cât și magiei sângelui.\nOdată cu moartea fostului Mare General și cu ascensiunea lui Jericho Swain, climatul politic al imperiului s-a schimbat dramatic, iar Vladimir s-a văzut nevoit să se implice din nou.\nDeghizat drept nobil milostiv, și-a câștigat notorietatea ca adversar vehement al consiliului Trifarix, spre îngrijorarea unora din membrii mai precauți din Trandafirul Negru. Poate că reapariția sa a fost prea timpurie. Swain pare să-și fi dat seama de adevărata natură a lui Vladimir, iar faptele sale din trecut n-au apucat încă să se piardă în istorie.\nAcum că Noxusul are de înfruntat un conflict nou și primejdios, Vladimir se înfruptă din vitalitatea regăsită a imperiului său, amintindu-și de momentele sale de glorie. Pentru el, viața nu e nimic altceva decât o mascaradă ieftină, care se întinde pe durata unor secole și reprezintă un simplu prolog la adevărata măreție. Căci, deși darkinii s-au luptat între ei și-au pierdut puterea pe care-o aveau asupra lumii, el știe că e cel mai puternic atunci când acționează singur."
    },
    "Volibear": {
        "name": "Volibear",
        "region": "Freljord",
        "image_url": "https://cmsassets.rgpub.io/sanity/images/dsfx7636/universe/5d4a8a9ddc929ac0f301ac5ecb3eae4baed8ba08-1922x1131.jpg?accountingTag=LoL",
        "champ_url": "https://universe.leagueoflegends.com/ro_RO/champion/volibear/",
        "lore": ""
    },
    "Warwick": {
        "name": "Warwick",
        "region": "Zaun",
        "image_url": "https://cmsassets.rgpub.io/sanity/images/dsfx7636/universe/ac704d3cfcb7feca54486db45add3e1f96cb0eab-1280x783.jpg?accountingTag=LoL",
        "champ_url": "https://universe.leagueoflegends.com/ro_RO/champion/warwick/",
        "lore": ""
    },
    "Wukong": {
        "name": "Wukong",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/55a17baa4556728c30e3997f1a5d4624835cfd1d-1215x717.jpg?accountingTag=LoL",
        "champ_url": "https://universe.leagueoflegends.com/ro_RO/champion/monkeyking/",
        "lore": "În pădurile magice ale Ioniei trăiește un trib vastaya numit Shimon. Un popor precaut, cei din Shimon văd viața ca pe o ascensiune către înțelepciune și cred că după moarte, redevin pietre, începându-și din nou călătoria.\nImpulsiv, inteligent și neastâmpărat, tânărul Kong n-a avut niciodată prea multe în comun cu ceilalți din tribul său. Ani la rândul i-au îndurat farsele... Până când, într-o zi, a venit la ei înspăimântat, anunțându-i că un dragon al elementelor avea să vină și să le pârjolească adăpostul.\nCei din trib au fugit care-ncotro, în timp ce Kong a râs de ei. După ce și-au dat seama că fuseseră păcăliți și ajungând la capătul răbdării, semenii săi l-au exilat din trib. Însă Kong n-a fost foarte tulburat. Dimpotrivă, a hotărât să-și caute semeni care-i împărtășeau simțul umorului.\nA-nceput să trăiască oarecum ca un șarlatan, spunându-și ''regele maimuțelor'' și provocându-i pe muritori la dueluri sau jocuri viclene. Susținea că nu fusese învins niciodată – asta până când a întâlnit un călău noxian în ținuturile sălbatice din Zhyun. Noxianul și camarazii săi l-au fugărit pe regele maimuțelor până în adâncurile sălbăticiei, unde acesta s-a ascuns, ieșind din nou la iveală doar după ce invadatorii părăsiseră definitiv Primele Pământuri.\nDe-a lungul timpului, Kong a văzut consecințele brutale ale invaziei noxiene.\nAstfel, a pornit la drum către faimoșii maeștri Wuju, dar când a ajuns acolo, a văzut că satul lor fusese distrus. Singura persoană rămasă în viață era un bărbat care ședea în tăcere printre ruine. Kong l-a provocat la duel. Bărbatul s-a ridicat și l-a doborât pe Kong dintr-o singură mișcare, apoi s-a întors la meditația lui.\nTimp de mai multe săptămâni, Kong s-a întors în fiecare zi și a încercat să-l învingă pe acest războinic posac, dar orice-ar fi încercat, pierdea mereu. Războinicul simțea momentul în care Kong urma să atace, chiar și când vastaya încerca să-i distragă atenția cu glume deosebit de reușite; în plus, știa mereu când să nu bea ceaiul în care Kong strecurase licori pentru somn.\nÎn cele din urmă, regele maimuțelor a îngenuncheat în fața bărbatului și l-a rugat să-l antreneze. Kong voia să fie cel mai bun războinic din lume, dar asta nu era tot. Mai voia ceva, însă nu putea să explice ce anume.\nRăzboinicul a văzut umilința de pe fața lui Kong și și-a dat seama că vastaya era pregătit. Bărbatul s-a prezentat drept Yi, ultimul maestru Wuju, și a fost de acord să-l antreneze pe Kong în virtuțile disciplinei și răbdării. Îl putea ajuta pe Kong să-și transforme impulsurile nechibzuite într-un stil de luptă imprevizibil și mortal.\nCei doi au ajuns să se respecte reciproc, însă Yi refuza să discute prea multe despre trecutul său sau despre motivul pentru care nu părăsea satul distrus. Kong i-a făcut o propunere. Aveau să se înfrunte într-o luptă amicală. Dacă victoria va fi fost de partea lui Kong, Yi avea să-i spună de ce a renunțat să lupte. Dacă nu, Kong avea să nu mai vorbească timp de patru anotimpuri.\nYi a acceptat pe loc.\nKong l-a atras pe maestrul său într-un câmp de maci de fum, pe care-l descoperise când ajunsese prima oară-n sat. De fiecare dată când Yi ataca, vastaya dispărea în fumul creat de maci când se scuturau; în cele din urmă, a lovit ceea ce lui i s-a părut a fi Kong, dar s-a dovedit a fi doar o păpușă de paie pe care regele maimuțelor o folosise ca momeală. Profitând de oportunitate, Kong l-a doborât pe Yi la pământ.\nÎn cele din urmă, Yi a fost nevoit să-i spună adevărul. Împreună cu alți discipoli, plecase să apere Ionia în timpul războiului, iar noxienii îi distruseseră satul. Yi se învinovățea pentru moartea sătenilor, așa că alesese să vegheze asupra ruinelor drept pedeapsă.\nKong și-a dat seama că exact asta căuta. Deși tribul său îl exilase, își dorea să-i protejeze pe cei care-l adăpostiseră atâta timp și care îl ajutaseră să facă primii pași pe calea înțelepciunii și iluminării. Mândru de discipolul său, Yi i-a dăruit lui Kong un sceptru magic, făurit de legendarul fierar Doran, cât și un nou titlu onorific, rezervat doar pentru cei mai străluciți discipoli Wuju.\nDe-atunci încolo, Kong a devenit Wukong.\nDeși războiul s-a terminat de mult, influența noxiană continuă să pângărească Ionia. Drumuri noi au fost croite prin pădurile străvechi, cămătarii îi hăituiesc pe cei cărora nu le-a mai rămas nimic, iar mărețele festivaluri ale renașterii pălesc de la an la an.\nCu toate astea, Wukong și Master Yi sunt pregătiți. Împreună, cutreieră Primele Pământuri, hotărâți să lupte împotriva nedreptății și a urii."
    },
    "Xayah": {
        "name": "Xayah",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/7dc493395d5c991557d7b0657253bb201f85143b-2181x844.jpg?accountingTag=LoL",
        "champ_url": "https://universe.leagueoflegends.com/ro_RO/champion/xayah/",
        "lore": "Copilărind în tribul Lhotlan, Xayah își asculta cu încântare tatăl cântând imnuri despre eroii vastaya din vechime. Melodiile o purtau în vremuri demult uitate, pe când magia dansa liberă pe insula Qaelin, alimentând tribul Lhotlan cu forțe uriașe.\nÎnsă cu fiecare nouă generație, oamenii au pătruns din ce în ce mai adânc în ținuturile antice ale vastaya, perturbând magia sălbatică a pământurilor. Triburile au început să-și piardă puterile și vitalitatea în lipsa legăturii cu spiritul Primelor Pământuri, fiind forțate să negocieze cu rivalii lor muritori.\nXayah a privit neputincioasă cum ambasadorii juloah din tribul ei au încercat în nenumărate rânduri să încheie tratate cu oamenii, pe care aceștia le-au încălcat fără remușcări. Dar cel mai grav lucru era că oamenii descoperiseră secretele unor construcții imense, numite quinlon, iar acum le foloseau pentru a bloca magia naturală a Ioniei în încercarea de a-și proteja așezările.\nDeși Xayah și alții ca ea au încercat să-i convingă pe membrii tribului Lhotlan că trebuie să riposteze, aceștia au ales să se izoleze, să ignore lumea muritorilor și să se agațe de puținul care le mai rămăsese. Însă în cele din urmă, au sfârșit alungați de pe propriile lor pământuri.\nTribul Lhotlan a devenit o ceată de nomazi, iar Xayah s-a alăturat luptei pentru libertate.\nNu era singură. Pe tot cuprinsul Ioniei, din ce în ce mai multe triburi vastaya se răzvrătiseră, cerând dreptate și pedepsirea muritorilor. Vremea negocierilor trecuse. Pentru a elibera magia sălbatică a tărâmului, Xayah era pregătită să-și folosească penele letale în luptă.\nDupă mai multe atacuri rapide executate împotriva celor mai puternic fortificate cetăți ale muritorilor, în urma cărora a lăsat în urmă doar cadavre, Xayah a primit numele de ''Corbul violet''. Nimeni nu putea să-i pună la îndoială zelul. Era mereu concentrată pe următoarea misiune și următorul pas către libertate. Deși ținea enorm la aliații ei rebeli, de obicei acționa singură, fiind convinsă că se descurcă mai bine decât oricine.\nÎnsă într-o bună zi, a întâlnit un vastaya care avea să-i schimbe viața pentru totdeauna.\nAjunsă într-un orășel îndepărtat din munți, numit Vlonqo, căutând un artefact furat, a descoperit cu uimire o mulțime zgomotoasă și agitată, strânsă în fața unei scene pe care evolua un personaj excentric, cu penaj strălucitor, care cânta vechi cântece vastaya pentru publicul său. Când interpretul și-a terminat spectacolul cu un șir uluitor de trucuri ieftine, mulțimea a erupt în aplauze, scandându-i numele: Rakan! Rakan! Rakan!\nTânărul a făcut o plecăciune teatrală, iar Xayah l-a catalogat pe loc drept un măscărici. Chiar dacă era din același trib, acest Rakan părea doar un neghiob de mu'takl.\nXayah s-a străduit să îl ignore și și-a dus misiunea la bun sfârșit. Ce-i drept, mult mai ușor decât se aștepta, datorită bufonului care le distrăsese atenția locuitorilor din Vlonqo.\nÎnainte ca Xayah să poată fugi înapoi în sălbăticie, Rakan a abordat-o. După mai multe încercări nereușite de a o vrăji cu șarmul lui, a întrebat-o dacă are noutăți despre tribul Lhotlan. Când a aflat că își pierduseră toate pământurile, penajul lui s-a închis la culoare, iar furia lui a surprins-o pe Xayah. Poate că acest Rakan era mai mult decât părea.\nÎn cele din urmă, Xayah i-a dezvăluit cauza pentru care lupta, iar Rakan a implorat-o să-l lase s-o ajute. Văzându-i potențialul pentru diversiuni, Xayah a acceptat.\nLa începutul călătoriilor lor, Xayah îl vedea drept un aliat folositor, dar enervant. Cu salturi și piruete, luptătorul-dansator se strecura ușor printre inamici, distrăgându-le atenția înainte ca Xayah să-i doboare. Chiar dacă Rakan nu reținea niciodată planurile meticuloase ale Xayei, stilul lui de luptă aproape că mai compensa lucrurile.\nÎnsă Rakan era un ajutor și în alte feluri. Xayah era dură și ostilă, în timp ce Rakan era empatic și carismatic, reușind să-și folosească șarmul și puterile de convingere acolo unde singura ei soluție era violența. Capacitatea lui incredibilă de a citi emoțiile și caracterul oamenilor o impresiona. Deși uneori i se părea că Rakan le arăta oamenilor cam prea multă compasiune, nu s-a îndoit niciodată de devotamentul său față de cauza rebelilor.\nÎn cele din urmă, Xayah și-a dat seama că sentimentele ei față de Rakan evoluaseră. Aerul său relaxat și felul lui liber de a fi o atrăgeau nespus de mult. În timp, Xayah a început să țină la compania lui și, deși inițial n-ar fi vrut s-o recunoască, alături de el lumea nu mai părea atât de rea și singuratică. Cei doi au devenit inseparabili.\nÎn anii care au trecut de atunci, cei doi s-au transformat în campionii neamului vastaya, iar faima lor continuă să se răspândească și azi. După invazia noxiană, ionienii au devenit mai agresivi și mai periculoși – în special cei din Navori și membrii disprețuitului ''Ordin al Umbrelor''. Din fericire pentru Xayah și Rakan, această situație i-a ajutat să recruteze o mulțime de vastaya, iar acum visul lor de libertate începe să se împlinească.\nÎmpreună, cei doi luptă pentru a elibera Primele Pământuri, astfel încât triburile vastaya să poată prospera din nou."
    },
    "Xerath": {
        "name": "Xerath",
        "region": "Shurima",
        "image_url": "https://cmsassets.rgpub.io/sanity/images/dsfx7636/universe/ecd9c2d112f827ac51c797d3bd0acd4b77632704-1215x717.jpg?accountingTag=LoL",
        "champ_url": "https://universe.leagueoflegends.com/ro_RO/champion/xerath/",
        "lore": ""
    },
    "Xin zhao": {
        "name": "Xin zhao",
        "region": "Demacia",
        "image_url": "https://cmsassets.rgpub.io/sanity/images/dsfx7636/universe_live/b761ff9491287fda90704457e6ae795b1eb1d0f4-1920x1080.jpg?accountingTag=LoL",
        "champ_url": "https://universe.leagueoflegends.com/ro_RO/champion/xinzhao/",
        "lore": "Deși se zvonește că Xin Zhao nu a pierdut niciodată vreun duel, viața lui n-a fost deloc ușoară. Unele dintre cele mai vechi amintiri ale lui sunt despre Viscero, o barcă ioniană care pescuia în apele de lângă Raikkon. Ca mus, trebuia să respecte toate ordinele celorlalți, fie că-l puneau să spele puntea murdară sau să descâlcească plasele. Viața-i era liniștită... până când, într-o zi, echipajul s-a aventurat din greșeală prea departe în ape străine.\nDouă nave noxiene de corsari i-au văzut și au reușit să-i captureze. Comandantul acestora a invocat gloria imperiului și a declarat că atât Viscero, cât și echipajul acesteia erau acum proprietatea lui de drept. Majoritatea celor de pe navă erau pescari bătrâni, care nu mai puteau fi înrolați în armata noxiană, dar chiar și așa au fost duși în imperiu ca prizonieri.\nDupă o călătorie dificilă pe ocean, Xin Zhao a ajuns într-o țară nouă și stranie. Aici apele nu aveau frumusețea delicată a celor de acasă, iar copacii nu păreau să emane magie. Porțile impunătoare și zidurile groase de piatră nu semănau cu nimic din ce mai văzuse vreodată, iar oamenii erau atât de numeroși încât de-abia dacă avea loc să respire. A aflat că era în capitala Noxusului, unde locuia un om numit ''Darkwill'', care conducea imperiul. Despărțit de ceilalți din echipajul de pe Viscero și fără nicio cale de a se întoarce acasă, Xin Zhao a ajuns în slujba celui care-l luase prizonier.\nAptitudinile lui în lupta cu sulița s-au făcut remarcate și în curând i s-a promis că, dacă avea să slujească imperiul în luptă, avea să aibă o viață mai bună. Noxusul aprecia puterea, iar cel care-l angajase îl considera un luptător bun.\nNeavând nimic de pierdut, tânărul și-a acceptat noua slujbă. A renunțat la zdrențe pentru o armură simplă și a intrat în arenele de luptă.\nEra o formă ciudată de distracție pentru mase. Războinici puternici, cunoscuți după titluri chiar mai mărețe decât ei, luptau unii împotriva celorlalți în fața mulțimilor enorme, care aplaudau cu la fel de multă ardoare talentul precum aplaudau și vărsarea de sânge. Xin Zhao și-a luat numele de ''Viscero'' și a avut un succes enorm. În curând, meciurile lui umpleau arenele... și buzunarele sponsorilor săi. În doar câțiva ani, Viscero a ajuns un nume cunoscut de toți. Publicul îl adora, iar ceilalți răzbunători tremurau când auzeau de el.\nÎnsă norocul lui nu a ținut multă vreme.\nÎn afara arenelor de luptă ale răzbunătorilor, imperiul trecea printr-o perioadă grea. Națiunile ostile făceau incursiuni pe teritoriul noxian, provocând revolte de-a lungul frontierei. Se spunea că Darkwill și sfetnicii lui dăduseră o avere în aur ca să elibereze mercenari, prizonieri și răzbunători, care să fie înrolați în cetele de război ale Noxusului. N-a fost nevoie de mai mult decât de o simplă strângere de mână, pentru ca Xin Zhao și colegii lui să fie scoși din arene și urcați într-o navă de transport care se îndrepta spre vest.\nCând au ajuns la fortăreața Kalstead, aflată pe coastă, nici măcar numele și reputațiile celor mai cunoscuți răzbunători n-au ajutat la nimic. Au fost aruncați în luptă împotriva forțelor de elită ale Regelui Jarvan III al Demaciei, care era hotărât să contracareze influența Noxusului în Valoran... iar Xin Zhao a descoperit repede că războiul nu semăna deloc cu duelurile din arenă.\nChiar dacă mulți foști răzbunători au dezertat în fața unei înfrângeri inevitabile, Xin Zhao a continuat să lupte, iar lancea lui a fost mânjită de sângele a sute de oameni. În cele din urmă, a fost înconjurat de Avangarda Neînfricată a regelui, în care se aflau și unii soldați impresionați de talentul lui în luptă, dar a refuzat să fugă. Nu a plecat capul, ci și-a așteptat neclintit execuția.\nÎnsă Jarvan avea o altă viziune decât noxienii. Spre deosebire de publicul din arene, regele Demaciei nu era dornic să verse sânge fără motiv. Le-a dăruit libertatea noxienilor înfrânți, dacă jurau să nu mai lupte niciodată împotriva fortăreței Kalstead. Surprins de mila acestuia, Xin Zhao s-a gândit la soarta care-l aștepta în Noxus. Putea să se întoarcă într-o societate în care viața lui să nu însemne nimic mai mult în afară de aurul pe care-l câștiga pentru stăpânii lui... sau putea lupta pentru cei care întruchipau virtuțile la care aspira și el.\nMânat de onoare, a îngenuncheat în fața lui Jarvan III și i-a jurat credință.\nÎn deceniile care au trecut de atunci, Xin Zhao și-a demonstrat din nou și din nou loialitatea. Ca seneșal al casei regale, a devenit gardă de corp și sfetnic atât pentru prietenul și domnitorul său, cât și pentru fiul acestuia, tânărul Prinț Jarvan, care avea să moștenească într-o zi coroana.\nChiar dacă a parcurs un drum lung și neobișnuit pentru a deveni demacian, Xin Zhao n-a ezitat niciodată să apere regatul și idealurile sale. Nu o face în numele datoriei, ci din ceea ce el simte că este o alegere personală."
    },
    "Yasuo": {
        "name": "Yasuo",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/0b19bbfa3272f9625762f9b5974429bedc345008-1215x717.jpg?accountingTag=LoL",
        "champ_url": "https://universe.leagueoflegends.com/ro_RO/champion/yasuo/",
        "lore": ""
    },
    "Yone": {
        "name": "Yone",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/0e7b421f83e58b69bc071fd2658019effc9c464b-1920x1100.jpg?accountingTag=LoL",
        "champ_url": "https://universe.leagueoflegends.com/ro_RO/champion/yone/",
        "lore": "Yone și-a trăit viața respectând un cod moral strict, bazat pe datorie și onoare. Încă de când era copil, iubirea pe care o purta familiei sale l-a determinat să-și asume rolul de protector, mai ales după moartea tatălui său. Dar pe cât de răbdător și disciplinat era Yone, pe atât era de nesăbuit și obraznic fratele lui de mamă, Yasuo.\nÎn ciuda diferențelor, cei doi erau mereu împreună, iar când Yone a mers ca discipol la faimoasa școală de spadasini din apropierea satului lor, Yasuo l-a urmat.\nPe măsură ce timpul trecea și cei doi se antrenau, Yone s-a văzut deseori nevoit să tempereze impulsivitatea fratelui său mai mic. Însă atunci când Yasuo a refuzat să fie ucenicul bătrânului Souma, maestrul tehnicii legendare a vântului, Yone i-a dăruit o sămânță de arțar (care era simbolul umilinței) ca să-și arate susținerea și încurajarea.\nYone era mândru de fratele său, dar se îndoia că înțeleptul își alesese corect discipolul. Se temea că Yasuo era prea impulsiv ca să fie un ucenic demn de învățătura maestrului său. Dar bătrânul Souma era respectat și nu lua decizii pripite.\nYone și-a ignorat grijile și a continuat să se antreneze cu cele două tăișuri gemene, câștigând repede respectul și admirația celorlalți ucenici datorită talentului său. Dar deși Yone era un spadasin fără pereche, Yasuo folosea tehnica vântului atât de bine încât antrenamentele lor erau un adevărat spectacol pentru ceilalți și o bucurie pentru cei doi frați.\nPerioada de fericire n-a durat însă foarte mult, deoarece în Ionia a izbucnit războiul.\nYone, alături de mulți alți discipoli, a plecat pentru a-și apăra ținutul natal de forțele noxiene care înaintau constant, în timp ce Yasuo a fost nevoit să rămână în urmă pentru a-și proteja maestrul. Dar, într-o seară, sătenii au descoperit că bătrânul Souma murise ucis chiar de tehnica vântului pe care o preda.\nCând Yone s-a întors, a aflat că Yasuo fugise.\nTânărul spadasin s-a simțit cutremurat până în măduva oaselor. Temerile lui se adeveriseră. Bătrânul Souma se înșelase.\nYone a dat vina pe sine însuși. Dacă Yasuo chiar îl ucisese pe Souma, asta însemna că fratele său mai mare nu reușise să-l învețe să meargă pe calea cea dreaptă. Iar dacă Yasuo doar își abandonase postul și-și lăsase maestrul să moară, atunci Yone nu reușise să-l învețe nimic despre disciplină. Oricum ar fi stat lucrurile, Yasuo îi ucisese deja pe câțiva dintre cei care îl urmăreau, iar Yone se simțea vinovat pentru moartea lor.\nA pornit în căutarea lui Yasuo, iar când în sfârșit l-a găsit și l-a provocat la luptă, Yone a demonstrat că era un spadasin neîntrecut... dar Yasuo l-a ucis cu puterea vântului.\nÎnsă moartea n-a fost sfârșitul. Când Yone s-a trezit pe tărâmul spiritelor, povara eșecului său îl sufoca. Cuprins de furie, a lovit pământul cu pumnii.\nUn râs tunător l-a smuls din gândurile sale. S-a întors și a văzut un spirit monstruos, cu înfățișare umană și cu o sabie sângerie. Era un azakana puternic, un prădător care îl urmărise multă vreme pe Yone, dincolo de granița dintre tărâmuri.\nÎnainte ca Yone să apuce să spună ceva, a fost atacat.\nYone a reușit să cheme ecourile spirituale ale săbiilor sale la timp ca să blocheze atacul. Din nou însă, a ajuns să lupte într-un duel în care măiestria sa în arta sabiei era neegalată, dar în care a fost copleșit de magie.\nS-a lăsat cuprins de furie. După o viață în care pusese accentul pe onoare și datorie, ceva s-a frânt în el. Într-o singură clipă de mânie, Yone a smuls sabia inamicului său și a înjunghiat demonul.\nUltimul lucru pe care l-a auzit înainte să fie copleșit din nou de întuneric a fost același râs tunător...\nCând și-a revenit, Yone a descoperit că era înapoi pe tărâmul fizic, dar devenise doar o umbră a ceea ce fusese odată. S-a străduit să se ridice în picioare, amintindu-și cu greu de tărâmul spiritelor și ținând o sabie sângerie în mână. Pe față i se formase o mască ce avea chipul acelui azakana ucis. Nu o putea da jos, dar putea acum să vadă alți azakana. Nu erau încă demoni întru totul, ci se mulțumeau să se hrănească cu emoții negative înainte să se manifeste și să-și devoreze gazdele. Dar, după cum avea să descopere Yone, dacă cineva afla numele unui azakana, îl putea transforma într-o mască inertă de emoție personificată.\nChiar și așa, nu-și putea da seama dacă sau când masca azakana pe care o purta avea să se trezească iar la viață ca să-l devoreze. În viață, Yone purtase masca de protector, frate și discipol atât de mult, încât aceasta devenise identitatea sa. Dar acum, în momente de liniște, ar putea jura că-și simte masca mișcându-se, iar trecutul și conflictul cu Yasuo pălesc în fața acestei noi amenințări.\nYone vânează aceste creaturi perfide în încercarea de a înțelege ce a devenit, iar fiecare nume pe care-l află îl aduce cu un pas mai aproape de a-l descoperi pe cel al creaturii pe care a răpus-o și al cărei râs încă îl bântuie.\nNimic altceva nu mai contează pentru el. Doar aflarea adevărului."
    },
    "Yorick": {
        "name": "Yorick",
        "region": "Insulele umbrelor",
        "image_url": "https://cmsassets.rgpub.io/sanity/images/dsfx7636/universe/5d642e95630ab270c062f516f06104119e4230ec-1215x717.jpg?accountingTag=LoL",
        "champ_url": "https://universe.leagueoflegends.com/ro_RO/champion/yorick/",
        "lore": "Yorick este ultimul membru rămas dintr-un ordin religios demult apus – un călugăr binecuvântat, dar și blestemat, cu darul de a controla morții. Neputând scăpa de pe Insulele Umbrelor, se folosește de stârvurile în descompunere și spectrele aflate în agonie din acest tărâm pentru a-și crea o armată. Acțiunile sale monstruoase au, totuși, un scop nobil: Yorick dorește să salveze Insulele de blestemul Cataclismului.\nYorick nu a dus niciodată o viață obișnuită, nici măcar în copilărie. A crescut într-un sat pescăresc de la marginea Insulelor Binecuvântate, unde s-a chinuit zi de zi să fie acceptat de ceilalți. În timp ce copiii de vârsta lui se jucau de-a v-ați ascunselea, Yorick își făcea alt tip de prieteni – spiritele celor răposați de curând.\nLa început, abilitatea de a vedea și a auzi morții l-a înspăimântat. De fiecare dată când cineva din sat trecea în neființă, Yorick stătea treaz toată noaptea, în așteptarea țipetelor înfiorătoare ale noului său vizitator. Mintea sa de copil nu înțelegea de ce spiritele alegeau să-l bântuie sau de ce părinții săi nu-l credeau și susțineau că are coșmaruri.\nÎn timp, Yorick și-a dat seama că sufletele morților nu încercau să-i facă rău – pur și simplu se simțeau pierdute și nu-și puteau găsi singure drumul către lumea de apoi. Fiind singurul care le putea vedea, Yorick și-a asumat rolul de călăuză către eternitate.\nSarcina pe care și-a ales-o era una plăcută, dar totodată dureroasă. Yorick a început să aprecieze compania fantomelor, dar asta însemna că, de fiecare dată când un spirit reușea să-și găsească drumul către infinit, el își pierdea încă un prieten. Pentru cei morți, Yorick era un adevărat salvator; pentru cei vii, era un simplu paria. Sătenii îl vedeau ca pe un biet copil nebun, care vorbea cu oameni invizibili.\nÎn cele din urmă, vestea viziunilor lui Yorick s-a răspândit, atrăgând atenția unui ordin de călugări din inima Insulelor Binecuvântate. Călugării și-au trimis mesagerii pe insula lui Yorick, în speranța că băiatul va lua calea credinței și-i va ajuta.\nYorick a ales să meargă cu ei la mănăstire, unde a fost instruit în tainele Frăției Amurgului și a descoperit semnificația uneltelor sacre ale ordinului. Fiecare călugăr purta cu el o lopată, care simboliza devotamentul pentru misiunea de a îngropa morții și de a-i călăuzi pe ultimul drum. De asemenea, toți călugării aveau asupra lor o sticluță umplută cu apă din izvorul sacru al Insulelor. Aceste Lacrimi ale Vieții simbolizau datoria călugărilor de a-i vindeca pe cei vii.\nCu toate astea, oricât de mult s-a străduit Yorick, ceilalți călugări nu l-au acceptat niciodată cu adevărat. Pentru ei, băiatul era dovada vie că unele binecuvântări ar trebui obținute doar prin credință și muncă asiduă. Îi pizmuiau puterea de a percepe cu ușurință lucrurile pe care ei se chinuiseră o viață întreagă să le-nțeleagă. Ocolit de frații săi, Yorick a rămas din nou singur.\nÎntr-o dimineață, în timp ce îngrijea cimitirul mânăstirii, a observat că un nor negru ca tăciunele se întindea peste Insulele Binecuvântate, devorând tot ce întâlnea în cale. Yorick a încercat să fugă, dar norul l-a cuprins și l-a aruncat în lumea umbrelor.\nÎn jurul lui Yorick, toate vietățile se zvârcoleau și se contorsionau, corupte de magia malefică a negurii întunecate. Oamenii, animalele, până și plantele, se transformau în creaturi hâde și macabre. Din aer se auzeau șoapte, iar frații săi, călugării, începură să-și arunce sticluțele cu apă sfântă pe care le purtau la gât, ca și cum acestea le-ar fi provocat dureri fără seamăn. O clipă mai târziu, sufletele călugărilor au fost smulse din trupurile lor neputincioase, lăsând în urmă cadavre reci și palide, iar sângele lui Yorick i-a înghețat în vine.\nPrintre țipetele fraților săi, vocile din negură îl strigau poruncitoare.\n– Dă-o jos! Fii una cu noi! Alătură-ni-te!\nBrusc, Yorick și-a dat seama că degetele i se îndreptau către sticluța pe care o purta la gât. Adunându-și toată hotărârea de care mai era în stare, Yorick și-a retras mâinile și le-a poruncit sufletelor să se oprească. Negura s-a zvârcolit violent, iar întunericul l-a cuprins.\nCând Yorick și-a venit în fire, vântul se mai domolise, dar pământurile odată atât de roditoare se transformaseră în peisajul grotesc al Insulelor Umbrelor. Fuioare din negura întunecată se agățau de el, în încercarea de a corupe și ultima ființă rămasă vie în acest tărâm. În timp ce negura îl învăluia, Yorick a văzut că spiritele se retrag violent la atingerea sticluței ce-o purta la gât. Dându-și seama că sticluța cu apă binecuvântată e singurul motiv pentru care mai era încă în viață, a strâns-o cu putere.\nÎn zilele următoare, Yorick a cutreierat insula în lung și-n lat în căutarea altor supraviețuitori, dar nu a descoperit decât rămășițele denaturate ale creaturilor binecuvântate ce trăiseră acolo până nu demult. Oriunde se ducea, dădea peste cadavre din care ieșeau spirite cuprinse de disperare.\nDe-a lungul anilor, căutând neobosit, Yorick a pus cap la cap evenimentele care duseseră la acest cataclism: un rege călătorise spre acele meleaguri pentru a-și învia soția, dar blestemase Insulele și toate vietățile care trăiau acolo.\nYorick a luat pe loc o hotărâre: să îl găsească pe acest ''Rege înfrânt'' și să înlăture blestemul. Cu toate astea, privind moartea și distrugerea ce se întindeau pretutindeni, s-a simțit copleșit de neputință.\nCuprins de disperare, Yorick a început să le vorbească spiritelor care-l înconjurau, așa cum o făcuse în copilărie, sperând să găsească alinare. Nu mică i-a fost mirarea când a văzut că, din cauza negurii care se agăța de el, cadavrele ieșeau din morminte și-i urmau vocea. Yorick a înțeles că stârvurile pe care le îngropase îi ascultau, acum, poruncile.\nDisperarea pe care o simțea a fost străpunsă de o săgeată de speranță. Pentru a elibera morții din Insulele Umbrelor, avea să se folosească chiar de forțele lor.\nPentru a pune capăt blestemului, avea să să profite de darul ce-i fusese dat."
    },
    "Yunara": {
        "name": "Yunara",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe_live/7438b87454595bc3d3582056d4d1a45dcb9e97c9-1920x1080.jpg?accountingTag=LoL",
        "champ_url": "https://universe.leagueoflegends.com/ro_RO/champion/yunara/",
        "lore": "[În atenția dumneavoastră: o serie de fragmente de manuscris deteriorate, recuperate din ruinele vechi ale Koeshinului în timpul restaurării promontoriului superior. Vă rugăm să ne sfătuiți cum ar trebui arhivate.]\n[Lord Vladimir, am finalizat retraducerea după cum ați solicitat. Suspiciunile dumneavoastră privind incompetența traducătorului anterior erau întemeiate.]\n[fragmentul 45]\nAzi am confundat zgomotul azakanelor care se furișau pe acoperiș cu sunetul ploii. Când am ieșit din încăperile mele, treisprezece mă așteptau în fața templului. Majoritatea au fost eliminate rapid, dar două s-au dovedit mai greu de înfrânt.\nUna s-a agățat de peretele templului cu fălcile-i grotești. Colții i s-au sfărâmat de Aion Er'na – i-am aruncat rămășițele zbârcite de pe stâncă. Cealaltă s-a ridicat din ape ca o umbră, cu ochii străpungând întunericul. Când a atacat, întunericul a înghițit lumina templului.\nDar eu nu mă tem de întuneric.\nA fost o senzație plăcută să mă confrunt din nou cu o adevărată provocare. Cu fiecare lovitură, cu fiecare gest al mâinii mele luminat de armă, am alungat creatura.\nTotuși, confruntarea m-a adus primejdios de aproape de intrarea templului. Până atunci, evitasem cu grijă să mă apropii așa de tare. M-am întors în camera mea ca să meditez.\nÎn ultima vreme, activitatea akana a crescut simțitor, iar eu mă tem că puterea lui atrage sufletele neliniștite.\nAm adăugat încă un cerc complet de patrulare la sarcinile mele zilnice.\n[Termenul ''Aion Er'na'' pare să derive dintr-o limbă arhaică – probabil legată de ''Ionia''. Semnificația completă este neclară.]\n\n\n[fragmentul 166]\nAici, în tărâmul spiritelor, gândurile îmi zboară adesea către cei morți.\nCel mai des mă gândesc la Maestrul Lao – și la faptul că probabil ar râde de mine dacă ar ști. Învățăturile lui, deși oferite cu zgârcenie, dădeau o însemnătate aparte rutinei noastre. Avea să treacă mult timp până să înțeleg cât de prețios și fragil era totul. Cât de importanți eram noi.\nPână ce Marea Maestră Bhinan ne-a ridicat la rangul de acoliți deplini, Lao deja ne pregătea pentru război.\n[Liderii Ordinului Kinkou de la acea vreme erau Bhinan, Kennen și Lao, maestrul umbrelor. Se pare că a avut un rol direct în antrenamentul ei, în timp ce restul erau figuri mai îndepărtate.]\nNe-a avertizat că a-i înfrunta pe Cei căzuți era complet inutil. Nici măcar adepții lor muritori nu trebuiau subestimați.\nDin păcate, cuvintele lui au fost ignorate de cei care au văzut în ele nu un avertisment, ci o provocare – și căutând victoria, au găsit doar moartea.\nZai tah'lo. Mi-aș fi dorit doar ca el să fi urmat propriul sfat.\n\n\n[fragmentul 98]\n[Deși începutul acestei intrări s-a pierdut, este evident o amintire a războiului.]\nÎn lumina lunii, am zărit un slujitor al Celor căzuți – doar unul – ascuns în unghiul mort al lui Lao. M-am strecurat printre umbre și l-am doborât. Când Lao s-a întors, zâmbea cu mândrie – zâmbet ce s-a transformat în groază când a zărit simbolul de pe tunica celui căzut.\n''Sângele... Va veni după noi.''\nMi-a smuls mănușile și le-a șters de hainele lui zdrențuite. Privirea lui îmi spunea să fug.\nȘi atunci am văzut-o.\nLao s-a ridicat să-i țină piept inamicei noastre nemuritoare, dar a fost imobilizat pe loc. Ce le face ea oamenilor... E ceva ce-aș prefera să nu fi văzut vreodată, dar...\n[Restul pergamentului este deteriorat și nu mai este lizibil, dar descrierea de mai sus pare că evocă hemomanția. Sunt sigur că veți fi de acord. Nu putem decât să speculăm ceea ce a văzut.]\n\n\n[fragmentul 104]\nAm avut timp să reflectez asupra jurămintelor mele – în special asupra celor pe care le-am depus devenind pumnul umbrei:\nVoi urma călăuzirea Ochiului și voi căuta înțelepciunea Inimii.\nVoi înfrânge tot ce tulbură echilibrul.\nVoi curăța pomul de slăbiciune și putreziciune.\nNu voi sluji zei falși, nici kanmei.\nNu-mi voi lăsa sentimentele să mă împiedice să fac ce trebuie.\nPărinții m-au încredințat ordinului încă de mică, așa că știam jurămintele pe de rost și am jurat să le respect fără îndoială. Am invocat îndrumarea lăsată de maeștri înțelepți și am încercat să le urmez exemplul chiar și atunci când intențiile lor erau neclare.\n[Oblația copiilor – oferirea lor către temple spre ocrotire, în schimbul slujirii sanctuarului – a reapărut în vremea escapadelor în Ionia ale bătrânului nostru Boram. Penuria de provizii și victimele războiului au lăsat multe familii incapabile să-și mai întrețină propriii copii.]\nChiar și așa, după război, am fost nevoită să cedez acel rol altcuiva.\nAm jurat să veghez Templul crepusculului, iar cuvintele de rămas-bun ale lui Bhinan nu mi-au dat pace. ''De acum, pornești către un loc unde puțini te pot urma. De aici înainte, tu vei hotărî ce trebuie curățat. Fie ca judecata ta să fie precum a mea.''\nAm știut atunci că nu ne vom mai vorbi niciodată, nici în această lume, nici în cealaltă. Cuvintele ei din acel moment au venit din ceruri? Sau au fost doar ceea ce aveam nevoie să aud?\nMai contează?\n\n\n[fragmentul 201]\nZilele în afara meditației par acum să se contopească.\nAvând timp nelimitat pentru antrenament, am început să experimentez întrebuințări în afara luptei pentru Aion Er'na. Pot dansa acum cu ele în sincron perfect și le pot folosi ca trepte între camera mea și templu.\nDupă ce mă scald în apele spiritelor, mă simt mai rapidă, mai puternică și mai legată de relicvă. Un tipar marțial care altădată necesita șaisprezece invocări ale Rugăciunii crepusculului îmi ia acum doar unsprezece – nu știu dacă datorită apei sau frigului. Totuși, îmi lipsesc izvoarele termale din Koeshin.\n[Folosirea termenului ''crepuscul'' aici nu se referă neapărat la momentul zilei, contrar afirmațiilor traducătorului precedent. În acest context, s-ar putea referi în egală măsură la o tehnică marțială, un rol în cadrul ordinului Kinkou, un templu sau un Aspect.]\n\n\n[fragmentul 206]\nAm avut o viziune în timp ce meditam. Sau a fost o amintire?\nDin nou, urmăream Fanul și adepții lui pe munte, dincolo de pădure. Un darkin țipa de furie, iar ecoul răsuna printre piscurile înzăpezite.\nAm lansat Aion Er'na prin aer, sfărâmând pieptul unei femei care încerca să mă atace cu o sabie. Strigăte s-au ridicat în spatele meu când un kunai mi-a zgâriat urechea. M-am întors și i-am făcut una cu pământul pe amândoi.\nAm privit în jos să-i identific... dar nu mai eram pe munte.\nZidurile templului mă înconjurau, vii și neliniștite. Acolo unde fusese camaradul meu, se afla acum un străin – îmbrăcat în straie necunoscute. O nouă amenințare?\nTemplul e protejat împotriva oricărei intruziuni, chiar și a viselor. Să fi fost o profeție? Un coșmar rătăcit? Nu-mi dau seama.\nDar știu sigur că nu trebuie să-mi pierd credința.\nNici în cauză, nici în mine însămi. Mai sunt lucruri de făcut.\n[Aceasta este singura ''viziune'' menționată în cele 207 fragmente recuperate. Nu pot stabili alături de cine lupta, dar e puțin probabil să fi fost un membru al Ordinului Kinkou. Dacă este într-adevăr ființa adăpostită în templu, se pare că aveți un dușman comun. Nu văd nimic care să sugereze că s-ar răzbuna pe dumneavoastră pentru acțiunile anterioare împotriva semenilor săi – după părerea mea, prudența pe care ați arătat-o față de gazda pe care o cultivați a fost... exagerată.]"
    },
    "Yuumi": {
        "name": "Yuumi",
        "region": "Orașul bandle",
        "image_url": "https://cmsassets.rgpub.io/sanity/images/dsfx7636/universe/a6229d0ef91811bbe60b4bae20956ac581633fa8-1920x1204.jpg?accountingTag=LoL",
        "champ_url": "https://universe.leagueoflegends.com/ro_RO/champion/yuumi/",
        "lore": "Odată ca niciodată, la periferia Orașului Bandle se afla o vale împădurită, un loc unde fluturii de lună licăreau neostoiți, iar râurile erau pline ochi cu pești-curcubeu. Acolo, într-o căsuță ascunsă printre copaci, trăiau o vrăjitoare yordle numită Norra și pisica ei, Yuumi.\nDin naștere, Yuumi fusese înzestrată cu puterile magice ale protecției și, timp de mulți ani, s-a bucurat de o viață de pură desfătare, jucându-se cu razele de soare și dormind la umbra copacilor-șoricari. De fiecare dată când i se făcea chef de o aventură, mergea cu Norra în expedițiile ei din tărâmul fizic și din cel al spiritelor. Norra își petrecea timpul colecționând tot felul de obiecte stranii: căni sparte, cioburi de sticlă colorată și pânzeturi cu cusături care mai de care mai caraghioase. Deși Yuumi nu le înțelegea rostul, stăpâna ei le studia cu grijă, ca pe niște artefacte prețioase. Chiar și-așa, Yuumi își folosea magia pentru a o proteja pe Norra și, când ajungeau acasă, îi încălzea picioarele.\nPorțile dintre tărâmuri sunt ciudate și se deschid rar, chiar și pentru niște creaturi atât de agile ca pisicile. Yuumi își petrecea zilele privindu-i pe ceilalți yordeli cum așteptau zile întregi ca steaua răsăritului să se alinieze cu o anumită arcadă de piatră sau cum se plimbau nerăbdători printre nuferii de mlaștină în căutarea unui boboc argintiu, căci doar astfel se ivea calea către celălalt tărâm. Cu toate astea, Norra, stăpâna lui Yuumi, deținea Cartea Granițelor, un puternic obiect magic care-i permitea să călătorească într-o clipă în orice loc înfățișat pe paginile sale. După ce Norra deschidea un portal, ea și Yuumi plonjau bucuroase în paginile sale strălucitoare și ajungeau la destinație, iar după câteva clipe, le urma și cartea.\nYuumi nu a dat niciodată prea multă atenție acestei cărți până când, într-o noapte fără stele, s-a întors acasă de la o vânătoare de fluturi de lună și nu și-a mai găsit stăpâna. Cartea era pe biroul Norrei și Yuumi a început s-o răsfoiască speriată, descoperind că unele pagini fuseseră rupte. Deoarece nu putea să-i citească titlul, Yuumi a strigat-o pur și simplu ''Carte'', plină de disperare. Drept răspuns, cartea a început să se agite, iar Yuumi și-a dat seama că putea înțelege gândurile acesteia din freamătul paginilor. Deși nu putea vorbi, Carte se făcea foarte bine înțeleasă. Astfel, Yuumi a aflat că Norra plecase către un loc atât de periculos, încât distrusese portalul prin care ajunsese acolo.\nYuumi și-a dat seama că trebuie să-și salveze stăpâna, așa că a apelat la ajutorul Cărții. Carte avea mii de pagini, iar fiecare dintre ele ducea către un alt loc situat de-a lungul graniței magice care separa tărâmul fizic de cel al spiritelor. Deși pagina folosită de Norra dispăruse, Carte spera să o aducă pe Yuumi undeva în apropierea stăpânei sale. Tot ce trebuiau să facă era să exploreze împreună toate granițele posibile. Deși nimeni nu se aștepta la asta, Yuumi a devenit Străjerul Cărții și a jurat s-o apere la fel de curajoasă ca un leu – dacă ar fi ajuns pe mâini greșite, în Orașul Bandle ar fi putut pătrunde tot soiul de indivizi necivilizați și lacomi.\nAstfel, Yuumi și Carte și-au început dificila călătorie prin tărâmuri care mai de care mai periculoase și stranii. De fiecare dată când ajungea într-un loc nou, Yuumi adulmeca aerul în speranța că avea să dea de mirosul Norrei, dar fără folos. Chiar dacă pisica își întrerupea uneori căutarea pentru a lua urma unui șoarece sau pentru a trage un pui de somn, Carte era extrem de prudentă. O deranja că pierdeau timpul și se temea de pericolele pe care le puteau întâlni în cale. Cu toate astea, atât Yuumi, cât și Carte erau hotărâte să-și găsească stăpâna și s-o aducă acasă.\nAtunci când i se făcea tare dor de Norra, Yuumi încerca să-și găsească alți tovarăși. Unul dintre preferații ei a fost un mocan cu mustățile groase și cu un râs ca bolborositul unui pârâu, care purta după el o ușă. Pentru o vreme, Yuumi s-a odihnit pe umerii săi și l-a protejat de furioasele spirite ale zăpezii, care întețeau furtunile de gheață. Drept răsplată, ciobanul îi aducea pește proaspăt.\nÎn cele din urmă, Yuumi a simțit mirosul stăpânei sale într-o ruină shurimană. După ce a săpat adânc în nisipuri, a descoperit un fragment de ceramică albastră, care-i amintea de un ceainic de-ale Norrei. Chiar când s-a apucat să sape mai abitir, din nisip s-a înălțat o bestie feroce, iar Yuumi și Carte de-abia au scăpat cu viață. Yuumi nici nu voia să se gândească ce s-ar fi întâmplat dacă o creatură ca aceea și-ar fi înfipt ghearele în paginile Cărții.\nDeși e greu de crezut, Yuumi și Carte s-au împrietenit repede datorită iubirii pe care i-o purtau amândouă Norrei. Yuumi continuă să-și caute mereu stăpâna și speră că, într-o bună zi, se va putea tolăni din nou în soare lângă ea."
    },
    "Zaahen": {
        "name": "Zaahen",
        "region": "Runeterra",
        "image_url": "https://cmsassets.rgpub.io/sanity/images/dsfx7636/universe_live/df2839a9368239f91af5f94190c806654301e2a7-1920x1080.jpg?accountingTag=LoL",
        "champ_url": "https://universe.leagueoflegends.com/ro_RO/champion/zaahen/",
        "lore": "Eu și Rhaast ne învârtim unul în jurul celuilalt pe o creastă plată de munte. Ne-am războit zile și nopți la rând, neobosiți chiar și atunci când oștile muritoare de dedesubt se odihneau pentru a-și număra morții. Răutatea îi înăsprește trăsăturile, făcându-l aproape nerecunoscut… aproape.\n– Ai decăzut mult, frate. Dar nu te reprezintă. Îi întind mâna. – Vino și luptă alături de mine – pentru ceea ce am fost odinioară. Aș vrea să-i arăt milă fiecărui zeu-războinic pe care îl vânez, deși știu că vorbele mele nu vor fi luate în seamă.\nRhaast izbucnește în râs. – Ceea ce am fost cândva nu mai înseamnă nimic. Iar tu refuzi să accepți ceea ce suntem acum. Și asta mă dezgustă.\nSe încovoaie, gata să sară. Eu mă ridic drept, ducând mâna strânsă într-un pumn în spatele meu. O clipă de liniște, în care soarele își privește copiii cândva divini, apoi ne năpustim unul asupra celuilalt.\nLoviturile lamelor noastre zdruncină cerul. Tăișul auriu al halebardei mele acoperă soarele de câte ori o ridic. Cerul însuși sângerează, aprins de războiul acesta purtat peste ținuturi și peste veacuri. Ne lovim unul pe celălalt și sângerăm. Cu fiecare rană, Rhaast răcnește de plăcere. Privindu-l cum rânjește nebunește, cât de mult a decăzut… îmi stârnește o mânie rece, o ură adâncă – pentru că el e dovada eșecului meu.\n– De ce nu ni te alături, Zaahen? mă provoacă el, în timp ce puterea coruptă se adună în vârfurile ghearelor. Își brăzdează pielea cu acea energie, silindu-și rănile să se închidă. – Lumea asta și-a uitat stăpânii. Merită să fie nimicită!\nO parte din mine îi dă dreptate. Dacă m-aș întoarce împotriva acestei lumi, m-aș pierde în fața furiei, a setei de sânge, a prăbușirii neamului nostru... Dar cel puțin ne-am pierde împreună. Dacă ne-am răscula împreună împotriva acestei lumi, nimeni nu ne-ar putea opri.\nÎndepărtez gândul și ridic lama. Ne încleștăm din nou armele.\nTrupul se rupe. Sângele începe să-mi țâșnească din piept, printr-o rană suficient de adâncă încât să-mi aducă sfârșitul. Mă cuprinde o căldură. Divinitatea din mine se zbate să vindece tăietura, dar nu e destul. Cad într-un genunchi. Sângele îmi pătează penele, iar în aer miroase a fier.\nDe undeva de jos, îmi aud numele. E vocea unui vechi prieten care strigă un zeu decăzut.\nÎmi înfig ghearele în rană, trăgând sânge din sânge. Venele mi se întunecă, trupul îmi fierbe, iar mușchii se refac sub propria mea mânie.\n– Nu mai suntem stăpâni peste nimic. Suntem darkini. Mă ridic. – Și toți trebuie să pierim.\nMă ridic din ură pentru ceea ce am devenit și din respect pentru ceea ce am fost. Mă ridic purtat de mândria neamului nostru și de durerea trădării sale prin vărsare de sânge. Agățându-se de jurăminte frânte și de o frăție destrămată, divinul și profanul se luptă în mine. Totuși, în bătălie, găsesc același scop: să continue lupta. În luptă, sunt întreg. Acolo pot aduce tăcere oricărei neliniști, pot alunga îndoiala și îmi pot depăși suferința.\nDacă darkinii nu mai pot fi salvați, atunci trebuie să fim reduși la tăcere.\nAmintirea se stinge, lăsând în urmă doar golul temniței mele – arma care mă ține înlănțuit.\nDincolo de limitele ei, simt mișcare – pași care răsună prin sălile templului. Pașii unui aliat… vechea mea prietenă, mereu de veghe. Se apropie adesea – sau așa pare – dar nu trece niciodată pragul.\nOare se gândește să mă elibereze? Nu poate. Nu trebuie s-o facă. Știe la fel de bine ca mine că în mine se luptă darkinul și divinul.\nȘi, totuși, undeva în acel război nesfârșit, partea mai bună din mine se trezește și își amintește...\nAm stat odinioară pe treptele Iluminării, învăluit în lumină aurie, cu halebarda în mână – un zeu cu aripi de argint.\nO Shurima abia formată se întindea înaintea mea, sortită să devină un imperiu. Tobele ritualice răsunau, iar o ovație ca de tunet se auzea dintr-o mulțime de zece mii de suflete. Printre ei, o ceată de zei-războinici, strălucind în armurile lor, se bucurau când m-am alăturat rândurilor lor.\nCondusesem mulți până la aceleași trepte. Era datoria mea, onoarea mea, chemarea care mi-a adus un loc pe platforma sacră. Veneam la ei în ultimele lor zile de muritori, le spuneam că sunt vrednici să devină zei și le juram că îi voi călăuzi spre veșnicie.\nÎi văd așa cum erau: tânărul Rhaast, cu mintea și ambiția ascuțite precum coasa lui; Xolaani, blândă la inimă și trecută prin război; Varus, vocea rațiunii care ne-a readus mereu la datorie; Setaka, cu inima de leu, mândria neamului nostru, căreia i-am jurat credință…\nPieptul mi se umplea de iubire pentru ei, pentru familia care urma să devenim. Mi-am ridicat halebarda și am jurat să lupt alături de ei, să păzesc lumina care ne-a făcut ceea ce suntem.\nStrălucirea amintirii se risipește, la fel ca pașii ei. Rămân iarăși singur cu gândurile mele, cu războiul meu neîncetat.\nAsta e eternitatea mea. Timpul uită, dar eu îmi amintesc. Fiecare jurământ. Fiecare chip. Fiecare eșec. Dacă voi fi chemat din nou, voi salva această lume... Sau voi sfârși ceea ce am început."
    },
    "Zac": {
        "name": "Zac",
        "region": "Zaun",
        "image_url": "https://cmsassets.rgpub.io/sanity/images/dsfx7636/universe/fac08eb25622a7289c44e175ccbed817c32db718-1215x717.jpg?accountingTag=LoL",
        "champ_url": "https://universe.leagueoflegends.com/ro_RO/champion/zac/",
        "lore": "Zac a fost creat când niște reziduuri toxice s-au deversat dintr-un bazin chimtech și s-au acumulat într-o peșteră izolată aflată în adâncurile Haznalei din Zaun. În ciuda originilor lui umile de mâzgă primitivă, Zac s-a dezvoltat și a devenit o ființă conștientă ce locuiește în țevile orașului, din care iese uneori pentru a-i ajuta pe cei slabi sau a repara infrastructura părăginită din Zaun.\nPrimii care l-au descoperit pe Zac au fost niște copii care se jucau aruncând pietre într-o baltă toxică și făcându-le să sară pe suprafața lichidului... dar unele dintre ele erau azvârlite înapoi pe mal. ''Balta cu ricoșeu'' a devenit bine cunoscută printre locuitorii Haznalei din Zaun și, în cele din urmă, a atras atenția unei cabale îndoielnice de alchimiști chimtech. În ciuda protestelor celor ce locuiau în zonă, alchimiștii au extras lichidul din baltă și l-au mutat în containere în laboratoarele lor, ca să facă experimente asupra substanței necunoscute.\nPrintr-o serie de experimente menite să testeze reacțiile bălții la stimuli pozitivi și negativi, alchimiștii au descoperit că masa de lichid coagulat părea să aibă tendințe psihoreflectorizante. Mai exact, oglindea orice stimul pe care i-l ofereau. Când alchimiștii s-au purtat frumos cu ea, le-a răspuns cu o bucurie jucăușă ca de copil, iar când i-au testat reacțiile la durere și agresivitate, a dat dovadă de reacții distructive care au dus la moartea mai multor deșenauți augmentați care ajutau în laborator.\nMajoritatea alchimiștilor au considerat că era vorba de un simplu răspuns-reflex, dar doi dintre ei nu s-au lăsat convinși. Mai mult, au pus sub semnul întrebării moralitatea experimentelor care păreau menite doar să creeze o ființă deosebit de agresivă. Când cei doi au cercetat problema mai îndeaproape, au descoperit că proiectul primea fonduri de la Saito Takeda, un baron chimic cu un temperament violent binecunoscut, despre care se spunea că se implică în războaiele sângeroase dintre bandele de nelegiuiți. Ramificațiile erau clare; Takeda voia să creeze un luptător neafectat de rănile mortale, care să se supună oricărei porunci și să poată pătrunde în locuri în care oamenii nu puteau intra. Cei doi au descoperit și adevăratul nume al proiectului: ''Zaunian: Amorf Combatant''.\nCât s-au întrebat care era cel mai bun mod de a acționa, cei doi alchimiști au văzut că materia vâscoasă începuse să facă mai mult decât doar să oglindească stimulul care-i era aplicat. Au văzut că uneori acționa și fără să fie stimulată, iar acțiunile sale dădeau semne de inteligență. Au început să-i spună creaturii ''Zac'' și au ajuns la concluzia că se comporta ca o ființă care putea simți și raționa. S-au dus la conducătorul echipei de cercetare, un bărbat cu membrele subțiri ca ața, ca să-l informeze de descoperirile lor, dar acesta le-a ignorat neliniștile.\nCei doi n-au putut însă să-și uite descoperirile, așa că au început să facă eforturi pe ascuns pentru a contracara învățăturile violente ale celorlalți oameni de știință. S-au străduit să-l învețe pe Zac ce sunt binele și răul, să-l expună unor acte de altruism și generozitate. Eforturile lor au dat roade: Zac a dat semne de tristețe când o cercetătoare s-a rănit la mână și a reacționat urât când un alt alchimist a ucis un șobolan în laborator. Până la urmă, cei doi n-au mai putut tolera experimentele crude făcute asupra lui Zac.\nÎntr-o noapte, în timpul unor ceremonii de comemorare de Ziua Progresului din Zaun, când laboratorul era gol, l-au vărsat pe Zac într-un tanc septic pe roți și l-au dus într-un loc îndepărtat din oraș. Când fapta lor a fost descoperită, soldații Baronului Takeda i-au căutat peste tot. Însă Zaunul este un oraș mare, iar cercetătorii au reușit să rămână ascunși. Voiseră să-i redea lui Zac libertatea, însă el își dorea să rămână cu ei doi și îi considera familia sa. Erau singurii care îl trataseră cu blândețe, iar el voia să învețe mai multe de la ei. În adâncul inimii, cei doi au fost încântați de reacția lui Zac, pentru că ajunseseră să-l îndrăgească atât de tare încât îl considerau fiul lor adoptiv.\nCa să rămână ascunși de oamenii lui Takeda, și-au creat identități false, și-au schimbat înfățișarea și s-au mutat într-o zonă izolată din Hazna, departe de privirile curioșilor. Zac a învățat să le imite vocile și s-a adaptat repede, reușind să-și modeleze masa gelatinoasă în așa fel încât să poată crea sunete. A locuit cu părinții lui adoptivi timp de mulți ani, iar atunci când era nevoit se ascundea în bălți toxice sau în crăpăturile stâncilor. ''Părinții'' lui i-au vorbit despre lumea în care trăiau, i-au explicat că putea fi frumoasă și plină de lucruri minunate. I-au arătat răsăritul lunii deasupra Porților Soarelui, curcubeiele reflectate pe vitraliile Comerciilor din Zaun și frumusețea plină de viață a forfotei din inima orașului. I-au spus și că lumea putea fi crudă și dură, iar Zac a înțeles că oamenii erau uneori meschini și lipsiți de bunătate, plini de ură și prejudecăți. A învățat să respingă astfel de comportamente și și-a susținut părinții când își foloseau aptitudinile pentru a-i ajuta pe cei din jur, având grijă să nu atragă prea multă atenție.\nÎmpreună, au făcut tot ce au putut ca să-i trateze pe cei bolnavi, să repare mașinăriile stricate și să-și folosească cunoștințele chimice pentru binele comunității. Așa au trecut ani fericiți, în care Zac a bătut Zaunul în lung și-n lat prin nenumăratele țevi ce străbăteau orașul și prin miile de crăpături ale stâncilor din jur. Chiar dacă era o ființă conștientă, când simțea prea mulți stimuli din mediu, Zac putea fi copleșit de ei, absorbind temporar emoțiile dominante din jur, fie că erau bune sau rele. Deseori nu se putea abține să se implice când un om sărman era chinuit de bandele și brutele din jur, așa că, în cele din urmă, au ajuns să se răspândească zvonuri despre el în Zaun. Deși majoritatea poveștilor despre Zac spuneau că sare în ajutorul celor slabi, uneori îi erau atribuite și acțiuni distructive, cum ar fi fost explozia unei fabrici sau crearea unei crevase dintr-un cartier din Hazna.\nÎn cele din urmă, zvonurile acestea au ajuns și la Saito Takeda, care a trimis o bandă de brute augmentate ca să prindă și să-i aducă ceea ce el considera a fi proprietatea sa. Alchimiștii lui încercaseră fără succes să repete procesul care-l crease pe Zac, folosind picături din ce mai rămăsese în containerul lui. Acum, Takeda își voia creatura înapoi, iar banda lui a înconjurat casa părinților adoptivi ai lui Zac și a atacat. Cei doi au luptat curajos și eficient, pentru că erau cercetători chimtech și aveau metode ezoterice de a se apăra, însă n-au putut să le țină piept atacatorilor la nesfârșit. În cele din urmă au fost uciși, în ciuda ordinului lui Takeda de a fi capturați și aduși înapoi ca prizonieri.\nZac explora crăpăturile subterane aflate în inima Zaunului când a simțit primejdia în care se aflau părinții săi, așa că s-a grăbit înapoi prin țevile orașului ca să le sară în ajutor. A ajuns prea târziu ca să-i mai poată salva, iar furia care l-a cuprins când le-a văzut trupurile neînsuflețite a fost mai mare decât își putuseră imagina vreodată oamenii baronului. Zac i-a atacat cu ferocitate, lovindu-i cu membre care se întindeau enorm și zdrobeau totul în jur. Plin de durere și furie, a demolat zeci de case din jur și, până să se termine bătălia, toate brutele augmentate erau la pământ.\nCând s-a liniștit, Zac a fost cuprins de remușcare pentru tot ce distrusese și a jurat să continue munca în folosul altora pe care o începuseră părinții lui. A ajutat la reconstruirea clădirilor distruse, dar în clipa în care a terminat tot ce putea face, a dispărut în rețeaua enormă de țevi din Zaun.\nAcum, Zac trăiește singur în tunelurile și peșterile care înțeasă Zaunul și e cuprins de emoțiile locuitorilor orașului. Uneori acestea îl ajută să înțeleagă mai multe despre lume, dar alteori se întristează când simte și ce e bun, dar și ce e rău în oraș. Printre oamenii din Zaun a devenit un fel de legendă urbană, o creatură misterioasă care iese uneori din crăpăturile din piatră sau dintr-o secțiune distrusă a țevilor. De cele mai multe ori se arată când cineva are nevoie de ajutor, dar, când vremurile sunt grele și orașul mocnește de ură și resentimente, apariția lui poate fi un motiv de îngrijorare."
    },
    "Zed": {
        "name": "Zed",
        "region": "Ionia",
        "image_url": "https://cmsassets.rgpub.io/sanity/images/dsfx7636/universe/db24370ba8674557039c865f6ce0d92128881326-1215x717.jpg?accountingTag=LoL",
        "champ_url": "https://universe.leagueoflegends.com/ro_RO/champion/zed/",
        "lore": ""
    },
    "Zeri": {
        "name": "Zeri",
        "region": "Zaun",
        "image_url": "https://cmsassets.rgpub.io/sanity/images/dsfx7636/universe/316a7a9cb13ca9f24238b10722bcdf0e134dabab-1920x1080.jpg?accountingTag=LoL",
        "champ_url": "https://universe.leagueoflegends.com/ro_RO/champion/zeri/",
        "lore": "Zeri s-a născut într-o familie numeroasă aparținând clasei muncitoare și a crescut înconjurată atât de iubire, cât și de oameni cu opinii puternice. Însă viața era grea, iar uneori cei dragi piereau uciși de pericolele din Zaun. Chiar și așa, comunitatea lor era unită și le dădea putere să răzbească.\nÎncă din fragedă pruncie, Zeri a avut o legătură deosebită cu electricitatea. Fiecare chicotit al ei provoca o scânteie. Fiecare urlet era însoțit de o descărcare electrică. Magia nu era deloc rară în Zaun, dar farmecul electric al fetei era unic. Puterea ei fluctua în funcție de emoții. Uneori era liniștită și controlată, dar alteori era sălbatică și incandescentă. Când a ajuns la adolescență, vecinii se obișnuiseră deja ca majoritatea penelor de curent să fie cauzate de ea, nu de vreun circuit stricat. Așa cum zicea bunica ei, viața în Zaun era un haos frumos, iar Zeri părea să-l întruchipeze.\nDar nu toată lumea o considera încântătoare. Pentru prieteni și familie, Zeri era un haos adorabil. Pentru ceilalți, era doar... un haos. Când se mai enerva și descărcările ei electrice aruncau în aer câte un felinar stradal (sau câte doisprezece), Zeri aproape că putea să întrezărească ceva – sau pe cineva – în străfulgerări, dar\nn-avea timp să-și dea seama prea clar ce vedea. Își dorea să-și poată controla mai bine puterile haotice și ar fi fost suficient de hotărâtă ca s-o facă, dar îi lipsea răbdarea.\nÎnsă fiecare scânteie era o oportunitate.\nÎntr-o seară, când Zeri se plimba printr-o piață din Intrisol, pământul s-a cutremurat din cauza excavărilor subterane din zonă, apoi a început să se surpe rapid. Zeri n-a ezitat deloc. S-a năpustit pe lângă clădirile căzute ca să-i salveze pe cei prinși sub dărâmături. În timp ce lumea se fărâma în jurul ei, Zeri a devenit rapidă ca fulgerul. Știa că baronii chimici aveau mașinării de minerit în apropiere, pe care le instalaseră deoarece susțineau că descoperiseră resurse mai bune decât hextech-ul; ce nu spuseseră însă nimănui era cât de riscante erau săpăturile pe care le făceau necontrolat.\nCu cât se mișca Zeri mai repede, cu atât devenea mai supraîncărcată. Se descurca excelent sub presiune, descoperind cum își putea folosi mai bine puterile, dar și cât de mult însemna cartierul ei pentru ea – chiar dacă pentru baroni nu însemna nimic.\nDupă ce s-au liniștit lucrurile, supraviețuitorii s-au strâns să-i mulțumească. În ciuda ușurării că îi putuse salva, Zeri se simțea furioasă. Știa că ar fi putut să ajute și mai mulți oameni dacă ar fi avut mai mult control asupra puterilor ei.\nMai rău, chiar și reușita măruntă avea să atragă atenția baronilor, iar Zeri știa că\nn-aveau să stea pe gânduri înainte să încerce s-o prindă. Nu putea risca să mai fie răniți și alții. Nu din nou. Pentru a-i apăra pe alții de ea însăși, Zeri a căutat prin molozul după materiale și și-a construit o jachetă care să-i țină sub control electricitatea și\ns-o ferească de privirile baronilor. Acum își putea folosi darul pentru a-i proteja pe cei aflați la ananghie, fără să rănească pe nimeni.\nMergând pe străzile distruse, Zeri a văzut chipuri suferinde. Familiile se străduiau\nsă-și reconstruiască adăposturile, iar ea le-a ajutat cât a putut fără să-și folosească puterile. Însă cu cât făcea mai mult, cu atât vedea mai multe. Muncitorii se chinuiau să repornească generatoare. Părinții făceau tot ce puteau ca să gătească la aragaze care de-abia stăteau în picioare. Acești oameni nu aveau pe nimeni care să-i ajute, darămite pe cineva cu un dar ca al ei. Zeri știa că districtul ei, la fel ca altele de același fel, nu avea cum să fie vreodată sigur dacă lucrurile rămâneau așa. Baronii îi vedeau ori ca pe niște obiecte neglijabile, ori ca pe resurse de secătuit.\nZeri și-a dat seama ce trebuia să facă. Nu putea aștepta următorul ''accident'' de minerit. Trebuia să lupte împotriva baronilor.\nZeri a devenit o adevărată forță a naturii, zguduind întregul Zaun. Au început să se răspândească zvonuri despre linii de aprovizionare distruse de ''fulgere'' prea rapide pentru a fi văzute cu ochiul liber. Furioși din cauza pierderilor suferite, baronii locali au format o rară alianță, reușind să-i pună piedici oriunde mergea. Zeri a încercat să se adapteze și să lovească mai repede, dar n-a fost îndeajuns împotriva resurselor nelimitate ale baronilor.\nS-a retras rănită și cu puterile secătuite. Baronii erau uniți. Ea era singură.\nCând s-a întors acasă, Zeri s-a așteptat la dezamăgire din partea celor pe care nu reușise să-i ajute suficient. Dar familia, prietenii și chiar și oameni pe care nu-i cunoștea au întâmpinat-o gata să se alăture luptei contra celor care-i oprimau. Ieșeau din casele reconstruite cu un curaj redescoperit. Zeri nu se mai simțise niciodată atât de motivată, deși ea era cea care-i motivase pe ei. Ea era scânteia de la care pornise vâlvătaia.\nȘi nu mai era singură. Mama lui Zeri îi chemase pe vecini în ajutor și, împreună, reușiseră să-i creeze fetei o pușcă din materialele pe care i le aduseseră oamenii din Intrisol în semn de mulțumire. Avea să fie alimentată chiar de emoțiile lui Zeri, țeava fiind un conductor ce-i amplifica puterile, preluându-le direct din mâinile ei. Dacă o folosea alături de jachetă, Zeri își putea controla mai bine electricitatea,\nîncărcându-se pentru a lansa șocuri precise – sau măcar cât de cât precise. Zeri și-a privit plină de dragoste familia și vecinii. Crezuse că avea să-i piardă pe toți atunci când încercase să lupte, dar pentru că ea luptase pentru ei, și ei aveau să lupte pentru ea.\nSusținută de comunitatea ei, Zeri luptă pentru cei ce nu pot lupta. Zaun nu e un oraș perfect și nici Zeri nu e perfectă, dar uneori e nevoie de o singură scânteie pentru a schimba lumea."
    },
    "Ziggs": {
        "name": "Ziggs",
        "region": "Zaun",
        "image_url": "https://cmsassets.rgpub.io/sanity/images/dsfx7636/universe/9bb7865270e3193e631619fb53d6287d2d341b35-1215x717.jpg?accountingTag=LoL",
        "champ_url": "https://universe.leagueoflegends.com/ro_RO/champion/ziggs/",
        "lore": "Ziggs are un har înnăscut pentru meșterit, însă firea sa haotică și hiperactivă a fost mereu neobișnuită printre cercetătorii yordle. Hotărât să ajungă un inventator venerat, de talia lui Heimerdinger, a trecut de la un proiect la altul cu o patimă obsesivă, motivat atât de eșecurile sale fulminante, cât și de descoperirile sale nemaivăzute. Vestea experimentelor volatile ale lui Ziggs a ajuns la faimoasa Academie Yordle din Piltover, iar onorabilii săi profesori l-au invitat să facă dovada aptitudinilor sale. Însă lipsa de siguranță caracteristică experimentelor lui Ziggs i-a pus prematur capăt prezentării atunci când prototipul său de motor hextech s-a supraîncălzit și a explodat, făcând o gaură imensă în peretele Academiei. Profesorii s-au scuturat de praf și i-au făcut semn să plece, neînduplecați. Necăjit, Ziggs s-a pregătit să se întoarcă în Orașul Bandle cu povara rușinii pe umeri. Însă, înainte să plece, un grup de agenți din Zaun s-a infiltrat în Academie și i-a răpit pe profesori. Armata piltoveriană i-a găsit pe prizonieri într-o închisoare zaunită, însă armele sale nu puteau distruge fortificațiile. Hotărât să-și salveze camarazii, Ziggs a început să experimenteze cu un nou tip de armament și a înțeles că poate profita de talentul său accidental pentru demolări.\nÎn cele din urmă, Ziggs a creat o serie de bombe nemaipomenite pe care le-a supranumit cu multă afecțiune ''hexplozibili''. Cu noile sale capodopere gata de prima probă, Ziggs a plecat spre Zaun și s-a furișat în închisoare. A lansat o bombă uriașă către închisoare și a urmărit cu multă încântare cum suflul exploziei a făcut zidul bucăți. După ce s-a risipit fumul, Ziggs a dat iama printre gărzi, punându-le pe fugă cu o ploaie de bombe. A ajuns la celulă, a zburat ușa din balamale și i-a condus pe prizonierii yordle către libertate. După ce s-au întors cu toții la Academie, profesorii au recunoscut smeriți meritele lui Ziggs printr-o titulatură onorifică – ''decanul demolărilor''. Cu orgoliul împăcat, Ziggs le-a acceptat propunerea, gata să-și testeze gama din ce în ce mai vastă de hexplozibili în cel mai mare poligon din lume: Valoran."
    },
    "Zilean": {
        "name": "Zilean",
        "region": "Runeterra",
        "image_url": "https://cmsassets.rgpub.io/sanity/images/dsfx7636/universe/ed34d635dda272fbcfcba29ce3cea255c22fa8f1-1215x717.jpg?accountingTag=LoL",
        "champ_url": "https://universe.leagueoflegends.com/ro_RO/champion/zilean/",
        "lore": "Icathia nu a fost mereu un ținut izolat și blestemat. Odată, demult, aici exista o civilizație bogată și diversificată, condusă de mărinimosul Axamuk, ultimul Rege Mag din acele vremuri. În timp, imperiul shuriman s-a extins pe continent. Axamuk a încercat să negocieze o coexistență pașnică între Shurima și propriul său popor, dar a fost ignorat, iar armatele lui au fost distruse de către zeii-războinici din Ordinul Iluminat.\nDeși înfrângerea i-a umilit, mulți icathieni au văzut-o ca pe o oportunitate pentru dezvoltare reciprocă. Au acceptat ca țara lor să devină o satrapie autonomă și au instalat la putere un consiliu format din magi, filosofi și legiuitori distinși care să guverneze sub conducerea Shurimei.\nDupă aproape nouă secole de dominație imperială, un tânăr numit Zilean s-a alăturat consiliului. Zilean era un mag al elementelor și avea o înțelegere extraordinară a realității fizice; studiase sub îndrumarea celor mai luminate minți ale acelei perioade, printre care a Yunilor din Ixtal și a astromanților din Faraj, dar și a multor altora.\nZilean voia însă cu tot dinadinsul să studieze un domeniu al tărâmului fizic, pe care puțini ajunseseră să-l înțeleagă cu adevărat.\nTimpul.\nTimpul era o constantă inevitabilă pentru toate lucrurile. Nici măcar puternicii\nzei-războinici nu erau imuni la trecerea lui... chiar dacă erau mai respectați decât oricine altcineva din cultura shurimană.\nDupă ce a intrat în consiliu, Zilean a văzut mai clar ca niciodată nemulțumirea din ce în ce mai puternică a cetățenilor Icathiei. Deși din ținutul lor se trăgeau unii dintre cei mai curajoși conducători și cei mai inventivi cugetători din tot imperiul, nici măcar unul dintre ei nu fusese considerat demn de Iluminare. Consiliul a trimis nenumărate petiții către împărat, cerându-i să le permită accesul la Discul Soarelui, dar toate au fost refuzate fără nicio explicație. Indiferent cât de mult ar fi făcut pentru imperiu, părea că icathienii nu aveau să fie considerați niciodată egali cu shurimanii.\nChiar dacă și el era din ce în ce mai indignat, discuțiile colegilor lui despre secesiune l-au alarmat pe Zilean. Era un patriot adevărat, dar știa că orice revoltă împotriva Ordinului Iluminat s-ar fi terminat cu un dezastru pentru poporul lui. Dorind să rezolve problema pe cale diplomatică, a plecat ca sol în Kahleek, Kalduga și Ixtal, vecinii Icathiei. Își făcuse mulți aliați de-a lungul vieții, iar acum i-a implorat pe toți să ajute Icathia.\nDe fiecare dată, a primit același răspuns. Nimeni nu voia să sfideze Shurima. Dacă icathienii voiau să-i înfrunte pe shurimani, trebuiau s-o facă singuri.\nDupă ce s-a întors acasă, Zilean a fost șocat să afle că membrii consiliului hotărâseră să încoroneze un nou Rege Mag. Încântați și entuziasmați, aceștia i-au spus că descoperiseră o forță antică și interzisă suficient de puternică încât să garanteze victoria Icathiei.\nI-au spus lui Zilean despre puterea Vidului.\nDeși îi știa ca pe icathieni raționali și înțelepți, acum Zilean putea citi în ochii lor doar nebunia și oricât de mult l-ar fi durut, ar fi preferat ca revoluția patriei lui să se stingă decât să se dezlănțuie o asemenea oroare în lume.\nCele mai negre temeri ale lui Zilean s-au adeverit. Când a fost folosit în luptă, Vidul i-a nimicit pe magii care încercau să-l controleze, iar Icathia a fost condamnată la distrugere.\nÎn timp ce Zilean încerca să fugă din capitală, pământul s-a cutremurat. În jurul lui, multe clădiri s-au dărâmat. Din adâncuri au ieșit orori care nu-și aveau locul în nicio lume prezentă sau viitoare și care i-au hăituit pe locuitori.\nIcathienii au fost prinși în capcană. Sute de mii de nevinovați urmau să moară. Cuprins de disperare, Zilean i-a îndemnat pe toți cei cu care a putut vorbi să se refugieze în turnul lui, apoi a făcut imposibilul.\nA scos întreaga clădire din meandrele timpului.\nSecătuit, Zilean s-a prăbușit pe pardoseala rece și a privit siluetele încremenite care-l înconjurau. Avansul Vidului fusese oprit, dar numai între zidurile turnului – afară, acolo unde odată era Icathia, acum nu mai era nimic.\nZilean petrecuse decenii întregi încercând să deslușească misterul timpului și al cauzalității, iar acum doar el se putea mișca în cadrul anomaliei pe care o crease. Salvase niște vieți, dar nu știa cum să revină la normal. După nenumărate sesiuni de meditație adâncă și cu ajutorul unor dispozitive ezoterice construite chiar de el, Zilean a reușit să vadă firele trecutului și ale prezentului care-l conduseseră acolo. Treptat, a învățat să călătorească înainte și înapoi de-a lungul lor, în căutarea unui viitor în care eforturile lui erau deja încununate cu succes...\nAstfel, a descoperit adevărata amenințare: sfârșitul întregii lumi. Marea nimicire a Runeterrei.\nPractic, acum Zilean există peste tot și a existat pretutindeni dintotdeauna. Chiar și așa, știe prea bine care sunt consecințele dacă încearcă să schimbe lumea; dă naștere din greșeală unor destine neașteptate, care intră în conflict unele cu altele și ajung, aproape mereu, mai periculoase decât cele care există deja. Își spune însă că dacă găsește o modalitate prin care să-și salveze poporul, poate va reuși să oprească și marele dezastru.\nSingura întrebare e: ce e dispus să sacrifice pentru a-și atinge scopul?"
    },
    "Zoe": {
        "name": "Zoe",
        "region": "Targon",
        "image_url": "https://cmsassets.rgpub.io/sanity/images/dsfx7636/universe/6e574007f48ff528ad0f58e0bdd7c7e465c6be2e-1920x1135.jpg?accountingTag=LoL",
        "champ_url": "https://universe.leagueoflegends.com/ro_RO/champion/zoe/",
        "lore": "După cum era de așteptat, dată fiind natura Aspectului ei targonian, ascensiunea lui Zoe pe tărâmul cosmic n-a fost una tradițională. N-a obținut vreo victorie spectaculoasă în ciuda sorților de izbândă, nu s-a sacrificat pentru vreun ideal nobil și nici n-a trecut prin provocarea inițiatică a urcușului pe Muntele Targon. În schimb, Zoe era o fată ca oricare alta, aleasă aparent la întâmplare dintre membrii tribului Rakkor.\nDascălii ei spuneau că este un copil deștept, dar îndărătnic, leneș, neatent și pus mereu pe șotii. Într-una din zile, pe când chiulea de la orele de magie sacră pentru a se ocupa de ceva ''mai puțin plictisitor'', a fost observată de Aspectul Amurgului.\nAcesta a văzut-o pe copilă râzând de preoții care alergau după ea prin tot satul. După un ceas de urmăriri, fata s-a trezit înconjurată la marginea unei prăpastii. Însă înainte ca preoții s-o poată înhăța, Aspectul a zămislit șase obiecte în fața lui Zoe: o pungă cu monede de aur, o sabie, un caiet de studiu cu toate exercițiile făcute, un covor de rugăciune, o frânghie de mătase și o minge de jucărie. Cinci dintre acestea ar fi putut s-o ajute să scape sau să iasă cu fața curată din situația în care se afla.\nZoe l-a ales pe al șaselea.\nNu și-a bătut capul să evadeze, ci a apucat mingea și i-a dat un șut către zidul unei case din preajmă, cântând veselă în timp ce mingea ricoșa către grupul de preoți.\nAspectul nu mai văzuse un asemenea curaj voios în fața pericolului de la ultima sa gazdă, cea care adusese sfârșitul Marelui Război al Darkinilor. Încântat de exuberanța lipsită de griji a fetei, Aspectul a deschis un portal strălucitor către vârful Muntelui Targon, oferindu-i șansa să vadă Universul. Copila a sărit prin portal, unindu-se în acea clipă cu Aspectul. A scos limba către profesorii înmărmuriți, apoi a dispărut.\nAceastă transformare a fost unică în istoria Targonului, nefiind pomenită în nicio legendă și niciun mit. Chiar și așa, pe Zoe n-o interesa prea tare motivul pentru care regulile care guvernează Aspectele fuseseră schimbate pentru ea. De fapt, nu dădea doi bani pe reguli, alegând să călătorească în dimensiuni ale realității aflate la limita capacității de înțelegere a muritorilor, unde s-a jucat cu puteri nemaipomenite.\nCând s-a întors acasă după un an, a descoperit că în Runeterra trecuseră secole. Ca orice adolescentă, s-a întrebat ce pierduse cât timp fusese plecată. Din fericire pentru ea, putea traversa firele timpului cu un simplu gând. Printre evenimentele la care a fost martoră se numără: înălțarea și declinul ''urâciosului în armură'', Mordekaiser; distrugerea Insulelor Binecuvântate sau ''Petrecerea cu fantome fioroase''; cataclismele din timpul ''Războiului pentru pietricele luminoase'', cât și înființarea unei noi nații lângă ''Pădurea în care nu te poți distra''.\nUn lucru i-a devenit însă cert: Zoe nu era singură. Prin lumea muritorilor pășeau și alte Aspecte, mult mai multe decât oricând altcândva. Noi prieteni pe care de-abia aștepta să-i întâlnească! Din păcate, Aspectele n-au prea băgat-o niciodată în seamă, fiind preocupate cu îndatoririle lor din spațiul dintre tărâmuri. Intrigată, Zoe a pornit spre stele, unde l-a întâlnit pe marele dragon cosmic, Aurelion Sol.\nDeși dragonul o disprețuia pe fată, la fel ca pe toți ceilalți asemenea ei, Zoe s-a întors mereu la el și a încercat să afle ce îl supără. Din cuvântările lui pompoase, a realizat că celelalte Aspecte îl umiliseră, oferindu-i un artefact blestemat, care-i furase puterea.\nLui Zoe i s-a făcut milă de ''cățelușul spațial'' și a jurat să facă tot ce-i stă în putință pentru a-l ocroti. Cât despre Aurelion Sol, măcar a încetat s-o mai amenințe că o s-o distrugă de îndată ce va reuși să se răzbune.\nRelația ei cu făuritorul de stele este un mister – nu știe nimeni dacă o face dintr-un moft, din cauză că e posesivă sau pentru că îi place să deranjeze ordinea lucrurilor.\nPentru cărturarii și misticii de pe Muntele Targon, apariția unui Aspect este de obicei un motiv de bucurie, dar caracterul imprevizibil al lui Zoe îi zăpăcește – nici măcar ea nu știe ce-i poate vesti prezența. Singurul lucru sigur este că Runeterra se află în mijlocul unei transformări profunde, una care poate semăna haos, distrugere și moarte."
    },
    "Zyra": {
        "name": "Zyra",
        "region": "Ixtal",
        "image_url": "https://cmsassets.rgpub.io/sanity/images/dsfx7636/universe/35938ca5eed918f72a683ee4ce8fce265cdf2a53-1215x717.jpg?accountingTag=LoL",
        "champ_url": "https://universe.leagueoflegends.com/ro_RO/champion/zyra/",
        "lore": ""
    }
}